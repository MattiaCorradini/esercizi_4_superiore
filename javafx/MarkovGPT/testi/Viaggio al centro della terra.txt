VIAGGIO AL CENTRO DELLA TERRA
Jules Verne


www.youfriend.it
www.youfriend.it
1
CAPITOLO I
Il 24 Maggio 1863, una domenica, mio zio, il professor Lidenbrock,
rientrò in gran fretta nella sua casetta al N. 19 di Königstrasse, una
delle più antiche strade del vecchio quartiere di Amburgo.
La brava Marthe dovette credersi molto in ritardo, perché il pranzo
cominciava allora a borbottare sul fornello della cucina.
“Bene,” mi dissi, “se lo zio ha fame, si metterà a cacciare urla di
disperazione, lui che è sempre così impaziente.”
— Di già il signor Lidenbrock! — esclamò la brava Marthe
stupefatta, socchiudendo la porta della sala da pranzo.
— Sì, Marthe, ma il pranzo ha diritto di non essere pronto, poiché
non sono ancora le due. È appena suonata la mezza a San Michele.
— Ma allora perché il signor Lidenbrock rientra adesso?
— Probabilmente ce lo dirà.
— Eccolo! io scappo, signor Axel; tocca a voi fargli intendere
ragione. E la brava Marthe si rifugiò nel suo laboratorio culinario.
Rimasi solo. Ma il mio carattere non molto fermo non mi
permetteva di far intendere ragione al più irascibile dei professori. Così
stavo per ritirarmi prudentemente nella mia cameretta al piano
superiore, quando la porta di strada cigolò sui cardini; passi pesanti
fecero scricchiolare la scala di legno, e il padrone di casa,
attraversando la sala da pranzo, si precipitò di volata nel suo studio.
Ma durante il rapido passaggio, aveva gettato in un angolo il
bastone dal pomo a forma di schiaccianoci, sulla tavola il grande
cappello dal pelo arruffato, e al nipote queste parole rimbombanti; —
Axel, seguimi!
www.youfriend.it
2
Non avevo ancora avuto il tempo di muovermi che già il professore
mi apostrofava con vivo accento d'impazienza:
— Eh dunque! Non sei ancora qui?
Mi precipitai nello studio del mio temibile zio.
Otto Lidenbrock non era un uomo cattivo, ne convengo volentieri;
ma, a meno che non si verifichino improbabili mutamenti, egli morrà
nei panni d'un uomo terribilmente stravagante.
Era professore allo Johannæum e teneva un corso di mineralogia; a
ogni lezione andava regolarmente in collera almeno un paio di volte.
Non che si preoccupasse di avere allievi assidui alle lezioni, o del
grado d'attenzione che gli accordavano, o del successo che potevano
ottenere successivamente; questi particolari non lo inquietavano
minimamente. Insegnava soggettivamente, secondo un'espressione
della filosofia tedesca, per sé e non per gli altri. Era un dotto egoista,
un pozzo di scienza la cui carrucola strideva quando si voleva estrarne
qualcosa: in una parola, un avaro.
In Germania vi sono diversi professori di questo genere.
Mio zio disgraziatamente non godeva d'una estrema facilità di
pronuncia, se non nell'intimità, per lo meno quando parlava in
pubblico, e questo è difetto spiacevolissimo per un professore. Infatti
nelle sue dimostrazioni allo Johannæum, spesso il professore
s'arrestava di colpo, lottava contro un vocabolo recalcitrante che non
voleva uscirgli dalle labbra, uno di quei vocaboli che resistono, si
gonfiano e finiscono col venir fuori sotto la forma poco scientifica
d'una imprecazione. Di qui le sue grandi collere.
Ora, in mineralogia, vi sono parecchi termini semigreci,
semilatini, difficili da pronunciare, rudi appellativi che
scorticherebbero le labbra di un poeta. Non voglio per carità dir male
di questa scienza; il cielo me ne guardi! Ma quando si hanno dinanzi
le cristallizzazioni romboedriche, le resine retinasfaltiche, i galeniti,
i fangasiti, i molibdati di piombo, i tungstati di manganese e i titanati
di zirconio,1
è permesso anche alla lingua più abile d'incepparsi.

1 Sostanze minerali piuttosto rare, qui citate soprattutto perché hanno nomi molto difficili a pronunciarsi.
www.youfriend.it
3
In città la gente era a conoscenza di questo perdonabile difetto di
mio zio, e ne abusava, e lo attendeva ai punti pericolosi; egli
s'infuriava, e quelli ridevano, il che non è di buon gusto nemmeno per
dei tedeschi. E se vi era sempre grande affluenza di uditori alle lezioni
di Lidenbrock, molti dei più assidui venivano soprattutto per ridere
delle divertenti sfuriate del professore.
Ciò nonostante, mio zio, non lo dirò mai abbastanza, era un vero
dotto. Benché spezzasse talvolta i suoi campioni nel saggiarli troppo
bruscamente, tuttavia, univa al genio del geologo l'occhio del
mineralogista. Col suo martello, la sua punta d'acciaio, il suo ago
calamitato, il suo cannello e la sua boccetta d'acido nitrico, era un
uomo eccezionale. Dalla frattura, dall'aspetto, dalla durezza, dalla
fusibilità, dal suono, dall'odore e dal gusto di un minerale qualunque,
egli lo classificava senza esitazione fra le seicento specie che la scienza
conta oggigiorno.
Perciò il nome di Lidenbrock era ripetuto con onore nelle scuole, e
nelle associazioni nazionali. I signori Humphry Davy, von Humboldt,
i capitani Franklin e Sabine,2
non tralasciarono di fargli visita quando
furono di passaggio ad Amburgo. I signori Becquerel, Ebelmen,
Brewster, Dumas, Milne-Edwards, Sainte-Claire-Deville, 3
si
compiacevano di consultarlo circa le questioni di maggiore attualità
nel campo della chimica. Questa scienza gli era debitrice di bellissime
scoperte e nel 1853 era stato pubblicato a Lipsia un Trattato di
cristallografia trascendente, del professor Otto

2 Humphry Davy (1778-1829), famoso chimico e fisico inglese, scopritore dei metalli alcalini, della
scomponibilità chimica delle sostanze mediante corrente galvanica, e della lampada di sicurezza per
minatori. Alexander von Humboldt (1769-1859), naturalista e fisico tedesco di grande fama. John
Franklin (17861847), famoso esploratore polare inglese, morto durante la ricerca del Passaggio di NordOvest. Edward Sabine (1788-1833), fisico inglese noto per le sue indagini sul pendolo e sul magnetismo
terrestre.
3 Dei tre Becquerel (Antoine-César, 1788-1878; Alexandre Edmond, 1820-1891; Antonie Henry, 1852-
1908), tutti fisici insigni, qui potrebbe trattarsi del primo (studioso dei fenomeni dell'elettricità e del
magnetismo) o probabilmente del secondo (che eseguì ricerche sui processi elettrochimici e sulla
fosforescenza, e inventò il fosforoscopio). David Brewster (1781-1868), fisico inglese, inventore del
caleidoscopio, promotore della teoria della polarizzazione della luce. Jean Baptiste Dumas (1800-1884),
celebre chimico francese. Henri Milne-Edwards
(1800-1885), grande naturalista francese. Charles e Henri-Etienne Sainte-ClaireDeville, famoso geologo
il primo (1814-1876), noto chimico il secondo (18181881). Jacques Joseph Ebelmen (1814-1852),
chimico francese noto per essere riuscito a riprodurre sinteticamente le pietre preziose.
www.youfriend.it
4
Lidenbrock, un grosso volume in-folio con tavole, il ricavato della cui
vendita non coprì tuttavia le spese di stampa.
Aggiungete che mio zio era conservatore del Museo di mineralogia
del signor Struve, ambasciatore di Russia, preziosa collezione di
rinomanza europea.
Ecco dunque il personaggio che mi chiamava con tanta impazienza.
Immaginate un uomo alto, magro, con una salute di ferro, d'un biondo
giovanile che toglieva dieci buoni anni ai suoi cinquanta. I suoi grossi
occhi si agitavano senza posa dietro gli enormi occhiali; il suo naso
lungo e sottile sembrava una lama affilata; i maldicenti pretendevano
perfino che fosse calamitato e che attirasse la limatura di ferro.
Calunnia pura: attirava soltanto il tabacco, anche se in grande
abbondanza, bisogna dirlo.
Quando avrò aggiunto che mio zio faceva passi sistematici di mezza
tesa4
e che nel camminare teneva i pugni fortemente serrati, sintomo di
temperamento impetuoso, lo si conoscerà abbastanza per non mostrarsi
eccessivamente entusiasti della sua compagnia.
Egli abitava nella sua casetta di Königstrasse, metà di legno e metà
di mattoni, con frontone triangolare dentellato. L'edificio dava su uno
di quei canali sinuosi che si intersecano nel mezzo del più antico
quartiere d'Amburgo che l'incendio del 1842 ha fortunatamente
rispettato.
La vecchia casa era un po' sbilenca è vero, e sporgeva il ventre verso
i passanti; portava il tetto inclinato sull'orecchio come il berretto di uno
studente della Tugendbund; la verticalità dei suoi profili lasciava molto
a desiderare, ma nell'insieme tirava avanti egregiamente grazie a un
vecchio olmo vigorosamente incastrato nella sua facciata, il quale in
primavera spingeva le sue gemme fiorite fin contro i vetri delle
finestre.
Mio zio era certo ricco per essere un professore tedesco. La casa,
contenente e contenuto, gli apparteneva interamente. Il contenuto era
la sua figlioccia Graüben, giovane virlandese5
di diciassette anni, la

4 La tesa è un'antica misura di lunghezza francese che equivale a m 1,9490.
5 Dalla regione del Vierland, nei pressi di Amburgo.
www.youfriend.it
5
brava Marthe ed io. Nella mia duplice qualità di nipote e di orfano, io
divenni l'assistente che lo aiutava nelle sue esperienze.
Confesserò che mi dedicai con passione alle scienze geologiche;
avevo sangue di mineralogista nelle vene e non mi, annoiavo mai in
compagnia dei miei sassi preziosi.
Insomma si poteva vivere felici nella casetta di Königstrasse,
nonostante l'impazienza del suo proprietario perché, sebbene me lo
dimostrasse in modo piuttosto brusco, egli mi voleva molto bene. Ma
quel benedetto uomo non sapeva attendere, ed era sempre superagitato.
Quando, in aprile, aveva piantato nei vasi di porcellana del suo
salotto getti di reseda o di convolvolo, ogni mattina andava
regolarmente a tirarli per le foglie pensando di farli crescere più presto.
Con un uomo così bizzarro non c'era che da obbedire. Perciò mi
precipitai nel suo studio.
www.youfriend.it
6
CAPITOLO II
Quello studio era un vero museo. Vi si trovavano schedati nel più
perfetto ordine, secondo le tre grandi suddivisioni in minerali
infiammabili, metallici e litoidi, tutti i campioni del regno minerale.
Le conoscevo bene, io, tutte quelle cianfrusaglie della mineralogia!
Quante volte invece di andare a giocare con i ragazzi della mia età, mi
ero divertito a spazzolare le grafiti, le antraciti, i litantraci, le ligniti, le
torbe! E i bitumi, le resine, i sali organici che bisognava preservare dal
minimo atomo di polvere! E i metalli, dal ferro fino all'oro, il cui valore
relativo spariva dinanzi all'uguaglianza assoluta dei campioni
scientifici! E tutte quelle pietre che sarebbero bastate a ricostruire la
casa di Königstrasse, persino con una camera in più, nella quale mi
sarei sistemato così bene!
Ma, entrando nello studio, non pensavo affatto a tali meraviglie.
Solo lo zio occupava il mio pensiero. Egli era sprofondato nella sua
grande poltrona ricoperta di velluto di Utrecht e teneva fra le mani un
libro che esaminava con la più profonda ammirazione.
— Che libro! Che libro! — ripeteva.
Questa esclamazione mi ricordò che il professor Lidenbrock era
anche bibliomane a tempo perso; ma un vecchio libro aveva valore ai
suoi occhi soltanto se era introvabile o per lo meno illeggibile,
— Ebbene, — mi disse, — non vedi dunque? É un tesoro
inestimabile che ho trovato stamane frugando nella bottega dell'ebreo
Hevelius.
— Magnifico! — risposi con entusiasmo poco sincero.
Infatti, perché tanto baccano per un vecchio in-quarto, il dorso e la
coperta del quale sembravano fatti di volgare vacchetta, un libraccio
giallastro dal quale pendeva un nastro segna pagine tutto scolorito?
Tuttavia le esclamazioni del professore non cessavano un istante.
— Guarda, — diceva facendosi le domande e rispondendosi; — non
è bello? Sì, è meraviglioso! E che rilegatura! Questo libro si apre
facilmente? Sì, poiché rimane aperto ad ogni pagina! E si chiude bene?
Sì, perché la coperta e i fogli formano un tutto compatto, che non si
www.youfriend.it
7
separa o si socchiude in alcun punto! E questo dorso che non ha
neppure una scalfittura dopo settecento anni di esistenza! Ah! Ecco
una rilegatura di cui Bozerian, Closs o Purgold sarebbero andati fieri!
Così dicendo, lo zio apriva e chiudeva successivamente il vecchio
libro. Io non potevo non interrogarlo sul suo contenuto, benché la cosa
non m'interessasse minimamente.
— E qual è il titolo di questo meraviglioso volume? — domandai
con una premura troppo entusiastica per essere sincera.
— Quest'opera, — rispose lo zio infervorandosi, — è
l’HeimsKringla di Snorre Turleson, famoso autore islandese del XII
secolo; è la storia dei principi norvegesi che regnarono in Islanda!
— Perbacco! — cercai di esclamare in tono ammirativo, — e con
ogni probabilità è una traduzione in tedesco?
— Ah, be'! — ribatté vivacemente il professore, — una traduzione!
E che cosa me ne farei della tua traduzione? E chi si preoccupa della
tua traduzione? Questa è l'opera originale in lingua islandese,
magnifico idioma, ricco e semplice nello stesso tempo, che permette
combinazioni grammaticali svariatissime e numerose modificazioni di
parole!
— Come il tedesco, — osservai abbastanza felicemente.
— Sì, — rispose lo zio con un'alzata di spalle, — senza contare che
la lingua islandese ammette i tre generi, come il greco, e declina i nomi
propri come il latino!
— Ah! — esclamai un po' scosso nella mia indifferenza, — e sono
belli i caratteri di questo libro?
— Caratteri! Chi ti parla di caratteri, disgraziato Axel? Si tratta di
ben altro che di caratteri! Ah! lo prendi per uno stampato? Ma,
ignorante, è un manoscritto, e un manoscritto runico!...
— Runico?
— Sì! E adesso magari mi domanderai di spiegarti questa parola?
— Me ne guarderò bene, — replicai con il tono dell'uomo ferito nel
suo amor proprio.
Ma lo zio continuò senza arrestarsi e mi insegnò, mio malgrado,
cose che non mi importava affatto di sapere
www.youfriend.it
8
— Le rune, — riprese a dire, — erano caratteri di scrittura usati
anticamente in Islanda, e, secondo la tradizione, furono inventati dallo
stesso Odino!6 Ma guarda, dunque, ammira, empio, questi caratteri che
sono usciti dall'immaginazione di un dio!
In fede mia, non sapendo che cosa ribattere, stavo per prosternarmi,
modo di rispondere che deve piacere agli dei come ai re, poiché ha il
vantaggio di non imbarazzarli mai, quando un incidente venne a sviare
il corso della conversazione.
E fu l'apparizione d'una pergamena unta, che scivolò fuori del libro
e cadde a terra.
Mio zio si precipitò sopra quella bazzecola con un'avidità
facilmente comprensibile. Un vecchio documento, chiuso forse da
tempo immemorabile in un vecchio libro, non poteva non avere ai suoi
occhi che un valore immenso.
— Che cosa è questo? — gridò.
E immediatamente distese con gran cura sulla tavola un pezzo di
pergamena lungo cinque pollici,7
largo tre, sul quale si schieravano in
linee orizzontali caratteri incomprensibili.
Eccone l'esatta riproduzione. Desidero in modo particolare far
conoscere questi segni bizzarri, poiché essi indussero il professor
Lidenbrock e suo nipote a intraprendere la più strana spedizione del
XIX secolo:

6 Odino è il sommo dio della mitologia germanica e scandinava.
7 Pollice = m 0,0254.
www.youfriend.it
9
Il professore esaminò per alcuni istanti questa serie di caratteri; poi
disse sollevando gli occhiali:
— È runico; questi caratteri sono assolutamente identici a quelli del
manoscritto di Snorre Turleson! ma... che cosa vogliono dire?
Siccome il runico mi aveva l'aria di essere un'invenzione dei dotti
per abbindolare la povera gente, non mi dispiacque di vedere che lo
zio non ci capiva nulla. Almeno così mi parve a giudicare dal
movimento delle sue dita che cominciavano ad agitarsi freneticamente.
— In ogni caso si tratta di antico islandese! — mormorava fra i
denti.
E il professor Lidenbrock non doveva aver torto poiché passava per
un vero poliglotta. Non che parlasse correntemente le duemila lingue
e i quattromila dialetti adoperati sulla faccia della Terra, ma infine ne
sapeva una buona parte.
Davanti a questa difficoltà egli stava dunque per abbandonarsi a
tutta l'impetuosità del suo carattere, ed io prevedevo una scena
violenta, quando la pendola del caminetto batté le due.
Nel medesimo istante la brava Marthe aprì la porta dello studio
dicendo:
— La zuppa è in tavola!
— Al diavolo la zuppa, — gridò lo zio, — e quella che l'ha fatta, e
quelli che la mangeranno!
Marthe fuggì. Io le corsi dietro e senza saper come mi trovai seduto
al mio solito posto nella sala da pranzo.
Aspettai alcuni istanti. Ma il professore non venne. Era la prima
volta, per quel che ne sapevo, che egli non prendeva parte alla solenne
cerimonia del pranzo. E che pranzo, poi! Zuppa al prezzemolo, frittata
al prosciutto con gusto di acetosa e noce moscata, una lombata di
vitello con salsa di prugne, e, come dessert, gamberetti dolci, il tutto
innaffiato da un ottimo vino della Mosella.
Ecco ciò che un vecchio scartafaccio doveva costare allo zio. Dal
canto mio, in qualità di nipote affezionato, mi credetti in obbligo di
mangiare la sua parte e la mia, la qual cosa feci coscienziosamente.
— Non ho mai visto nulla di simile! — diceva la brava Marthe. —
Il signor Lidenbrock che non viene a tavola!
www.youfriend.it
10
— È incredibile.
—È l'annuncio di qualche avvenimento grave! — aggiungeva la
vecchia domestica scuotendo la testa.
La mia opinione personale era che non annunciasse altro che una
scenata spaventosa quando lo zio avesse trovato che il suo pranzo era
già stato divorato.
Ero al mio ultimo gamberetto quando una voce rimbombante mi
strappò alle delizie del dessert. In un balzo passai dalla sala nello
studio.
www.youfriend.it
11
CAPITOLO III
— È Evidentemente runico, — diceva il professore, aggrottando le
ciglia.
— Ma deve esserci un segreto ed io lo scoprirò, altrimenti... Un
gesto violento terminò il suo pensiero.
— Mettiti lì, — aggiunse indicandomi il tavolino, — e scrivi. In un
attimo fui pronto.
— Adesso ti detterò ogni lettera del nostro alfabeto corrispondente
a ciascuno di questi caratteri islandesi. Vedremo il risultato. Ma, per
San Michele! Bada bene di non sbagliarti!
Il dettato incominciò; io mi ci dedicai con la maggiore attenzione
possibile. Tutte le lettere vennero dettate una dopo l'altra e formarono
la seguente incomprensibile successione di parole:
m.rnlls esreuel seecJde
sgtssmf unteief niedrke
kt,samn atrateS Saodrrn
emtnaeI nuaect rrilSa
Atvaar .nscrc ieaabs
ccdrmi eeutul frantu
dt,iac oseibo KediiY
Terminato questo lavoro, lo zio prese il foglio su cui avevo scritto e
lo esaminò a lungo attentamente.
— Che cosa significa? — ripeteva macchinalmente.
Parola mia, non avrei potuto dirglielo. D'altra parte egli non mi
chiese niente e continuò a parlare a se stesso:
— Questo è ciò che noi chiamiamo un crittogramma, — diceva, —
nel quale il significato è nascosto sotto lettere scompigliate apposta
che, disposte convenientemente, formerebbero una frase
comprensibile. E pensare che qui forse c'è la spiegazione o
l'indicazione d'una gran scoperta.
www.youfriend.it
12
Da parte mia pensavo che non vi fosse assolutamente nulla, ma
prudentemente tenni per me la mia opinione.
Il professore prese allora il libro e la pergamena e ne fece un esame
comparativo.
— Le due scritture non sono della stessa mano, — disse; — il
crittogramma è posteriore al libro e fin dall'inizio ne vedo una prova
inconfutabile. Infatti la prima lettera è una m doppia che cercheremmo
invano nel libro di Turleson, perché essa fu aggiunta all'alfabeto
islandese soltanto nel XIV secolo. Dunque vi sono almeno duecento
anni fra il manoscritto e il documento.
Questo, ne convengo, mi parve abbastanza logico.
— Sono quindi portato a pensare, — riprese lo zio, — che sia stato
uno dei possessori di questo libro a tracciare i caratteri misteriosi. Ma
chi diavolo era questo possessore? Non potrebbe aver messo il suo
nome in qualche punto del manoscritto?
Lo zio sollevò gli occhiali, prese una potente lente d'ingrandimento
e prese ad esaminare attentamente le prime pagine del libro. Sul retro
della seconda, quella dell'occhiello, egli scoprì una specie di sgorbio
che a prima vista sembrava una macchia d'inchiostro. Tuttavia,
esaminandola da vicino, vi si notavano alcune lettere mezzo cancellate.
Lo zio comprese che lì stava il punto interessante; si accanì quindi sullo
sgorbio, e, con l'aiuto della sua grossa lente, riuscì a riconoscere i segni
seguenti, caratteri runici che lesse senza esitare:
— Arne Saknussemm! — esclamò in tono trionfante. — Ma questo
è un nome, e un nome islandese per giunta, quello di uno scienziato
del XVI secolo, di un celebre alchimista!
Guardai mio zio con una certa ammirazione.
www.youfriend.it
13
— Questi alchimisti, — proseguì, — come Avicenna, Bacone,
Lullo, Paracelso,8
erano i veri, i soli scienziati del loro tempo. Perché
dunque questo Saknussemm non avrebbe potuto aver nascosto sotto
questo incomprensibile crittogramma qualche meravigliosa
invenzione? Dev'essere così. È così. L'immaginazione del professore
si accendeva a questa ipotesi.
— Certamente, — osai rispondere, — ma che interesse poteva avere
questo scienziato per nascondere in tal modo una scoperta
meravigliosa?
— Perché? Perché? Eh! Come posso saperlo, io? Galileo non ha
fatto altrettanto per Saturno? D'altra parte lo vedremo: scoprirò il
segreto di questo documento e non mangerò né dormirò finché non
l'avrò decifrato.
“Oh!” pensai.
— E anche tu, Axel, — egli continuò.
“Diavolo!” dissi fra me e me, “per fortuna ho pranzato per due.”
— E prima di tutto, — proseguì lo zio, — bisogna trovare la chiave
di questo messaggio cifrato. Non dev'essere difficile.
A tali parole, sollevai vivamente il capo. Lo zio proseguì il suo
soliloquio.
— Nulla di più facile. In questo documento vi sono centotrentadue
lettere delle quali settantanove consonanti e cinquantatré vocali. Ora le
parole delle lingue meridionali sono formate più o meno secondo
questa proporzione, mentre gli idiomi del nord sono infinitamente più
ricchi di consonanti. Si tratta dunque di una lingua del mezzogiorno.
Queste conclusioni erano giustissime.
— Ma qual è questa lingua?
Era qui che aspettavo il mio dottissimo zio, nel quale scoprivo
tuttavia un profondo analista.
— Questo Saknussemm, — egli continuò, — era uomo colto; ora,
dato che non scriveva nella sua madrelingua, doveva scegliere di

8 Avicenna (980-1037), filosofo e medico arabo. Ruggero Bacone (1214-1294?), frate francescano
inglese, famoso per le sue scoperte nel campo fisico e chimico. Raimondo Lullo (1235-1315), celebre
scolastico e alchimista spagnolo.
www.youfriend.it
14
preferenza la lingua adottata fra le persone colte del XVI secolo, voglio
dire il latino. Se sbaglio, potrò tentare con lo spagnolo, il

Tlieophrastus Bombast von Hohenheim, detto Paracelso (1493-1541), uno dei più
geniali medici e naturalisti del XVI secolo, che però mischiava alle profonde
cognizioni scientifiche una eccentrica immaginazione e superstizioni cabalistiche,
alchimistiche e teosofiche.
francese, l'italiano, il greco e l'ebraico. Ma gli scienziati del XVI secolo
scrivevano generalmente in latino. Quindi ho il diritto di affermare a
priori: questo è latino.
Diedi un balzo sulla sedia. I miei ricordi di latinista si rivoltavano
contro la pretesa che quella serie di parole barocche potesse
appartenere alla dolce lingua di Virgilio.
— Sì è latino, — riprese lo zio, — ma latino imbrogliato.
“Alla buon'ora!” pensai. “E se lo sbrogli, sarai bravo, caro zio.”
— Esaminiamo bene la cosa, — disse riprendendo il foglio sul quale
avevo scritto. — Ecco una serie di centotrentadue lettere che si
presentano apparentemente disordinate. Vi sono parole in cui si
incontrano solo consonanti, come la prima, m.rnlls, altre in cui le
vocali, invece, abbondano, per esempio, la quinta, unteief, o la
penultima, oseibo. Ora questa disposizione non è stata certo casuale: è
prodotta matematicamente dalla ignota ragione che ha sovrinteso alla
successione di queste lettere. Credo dì poter affermare con sicurezza
che la frase primitiva sia stata scritta regolarmente, poi scomposta
secondo una legge che bisogna scoprire. Chi possedesse la chiave di
questo messaggio cifrato, lo leggerebbe correntemente. Ma qual è la
chiave? L'hai tu questa chiave, Axel?
A questa domanda non risposi nulla, per una buona ragione. Il mio
sguardo si era fermato su un bel ritratto appeso al muro, il ritratto di
Graüben. La figlioccia di mio zio si trovava allora ad Altona, da una
sua parente, e la sua lontananza mi rendeva molto triste, perché, ora
posso confessarlo, la bella virlandese e il nipote del professore si
amavano con tutta la pazienza e la tranquillità tedesche. Ci eravamo
fidanzati all'insaputa dello zio, troppo geologo per comprendere simili
sentimenti. Graüben era una graziosa fanciulla bionda, dagli occhi
www.youfriend.it
15
azzurri, di carattere piuttosto riservato e di animo un po' chiuso, il che
non toglie che ella mi amasse molto. Dal canto mio, l'adoravo,
ammesso che questo verbo esista nella lingua tedesca. L'immagine
della mia piccola virlandese mi trasportò perciò in un istante dal
mondo della realtà a quello delle fantasie e dei ricordi.
Rividi la fedele compagna del mio lavoro e dei miei passatempi.
Ella mi aiutava ad ordinare ogni giorno i preziosi sassi dello zio, e vi
attaccava con me i cartellini. Era anche una notevole mineralogista, la
signorina Graüben! E avrebbe potuto insegnare a più d'uno studioso. E
le piaceva molto approfondire i più difficili problemi della scienza.
Quante dolci ore avevamo passatoia studiare insieme! E quante volte
invidiai la sorte di quelle pietre insensibili che lei toccava con le sue
manine delicate.
E quando l'ora della ricreazione era venuta, uscivamo entrambi, ci
incamminavamo per gli ombrosi viali dell'Alster, e ci recavamo
insieme al vecchio mulino incatramato, che è così bello, all'altra
estremità del lago; strada facendo chiacchieravamo tenendoci per
mano. Io le raccontavo cose che la facevano ridere. Si giungeva così
fino alla riva dell'Elba e, dopo aver data la buona sera ai cigni che
nuotavano in mezzo alle grandi ninfee bianche, ritornavamo in città
con il vaporetto.
Ero a questo punto del mio sognò, quando lo zio, battendo un pugno
sul tavolo, mi ricondusse con violenza alla realtà.
— Vediamo, — disse, — la prima idea che di solito viene in mente
per imbrogliare le lettere d'una frase, è, mi sembra, quella di scrivere
le parole verticalmente invece di disporle orizzontalmente.
“Perbacco!” pensai.
— Bisogna vedere il risultato di questo sistema. Axel, scrivi una
frase qualunque su questo pezzo di carta; ma invece di disporre le
lettere una dopo l'altra, mettile successivamente in colonne verticali,
così da poterle riunire in gruppi di cinque o sei.
Compresi quel che voleva; è immediatamente scrissi dall'alto in
basso:
www.youfriend.it
16
T i o m c a i o b i o ü v m e a l b o o
n p a e g l e i G n l t , c r !
— Bene, — disse il professore senza aver letto. — Ora disponi le
parole su una riga orizzontale.
Obbedii, e ottenni la frase seguente:
Tiomca iobioü vmealb oonpae gleiGn lt,cr!
— Molto bene, — fece lo zio, strappandomi la carta dalle mani, —
ecco che assomiglia già al vecchio documento: le vocali e le
consonanti sono raggruppate con lo stesso disordine; vi sono anche
delle maiuscole e delle virgole in mezzo alle parole, proprio come nella
pergamena di Saknussemm!
Non potei trattenermi dal trovare queste osservazioni molto
ingegnose.
— Ora, — riprese lo zio rivolgendosi direttamente a me, — per
leggere la frase che hai scritto e che io non conosco, mi basterà
prendere successivamente la prima lettera d'ogni parola, poi la
seconda, poi la terza, e così di seguito.
E lo zio, con suo gran stupore, e mio più grande ancora, lesse:
Ti voglio molto bene, mia piccola Graüben!
— Come! — fece il professore.
Sì, senza accorgermene, da innamorato sventato, avevo scritto
quella frase compromettente.
— Ah! ami Graüben? — proseguì lo zio con il classico tono del
tutore.
— Sì, no... — balbettai.
— Ah! ami Graüben! — ripeté macchinalmente. — Bene,
applichiamo il mio metodo al documento!
Lo zio, ripiombato nel suo accurato esame, dimenticava già le mie
parole imprudenti. Dico imprudenti perché la testa dello scienziato non
www.youfriend.it
17
poteva comprendere le cose del cuore. Ma per fortuna la grande
scoperta del documento la vinse.
Al momento di fare la sua esperienza più importante, gli occhi del
professor Lidenbrock mandarono lampi attraverso gli occhiali. Le sue
dita tremarono quando riprese la vecchia pergamena. Era
profondamente commosso. Infine tossì forte e con voce grave,
leggendo successivamente la prima lettera, poi la seconda d'ogni
parola, mi dettò la frase seguente:
mmessunkaSenrA.icefdoK.segnittamurtn
ecertserrette,rotaivsadua,ednecsedsadne
lacartniiiluJsiratracSarbmutabiledmek meretarcsilucoYsleffenSnJ
Nel finire, lo confesso, ero emozionato; queste lettere, dettate una
per una, non mi avevano offerto alcun significato alla mente; mi
aspettavo dunque che il professore lasciasse uscire pomposamente
dalle sue labbra una magnifica frase latina.
Ma, chi avrebbe potuto prevederlo! un violento pugno scosse il
tavolino. L'inchiostro schizzò fuori, la penna mi balzò dalle mani.
— Non ci siamo, — gridò lo zio, — non ha senso!
Poi, attraversando lo studio come una palla di cannone, scendendo
le scale come una valanga, si precipitò in Königstrasse e fuggì a gambe
levate
www.youfriend.it
18
CAPITOLO IV
— Se ne è andato? — gridò Marthe accorrendo al rumore della porta
di strada che, nel richiudersi con violenza, aveva scosso tutta la casa.
— Sì! — risposi, — andato proprio!
— Ma... e il suo pranzo? — domandò la vecchia domestica.
— Non pranzerà!
— E la sua cena?
— Non cenerà!
— Come? — disse Marthe congiungendo le mani.
— No, mia brava Marthe, non mangerà più, e nessuno mangerà più
in casa. Lo zio Lidenbrock ci mette tutti a dieta fino al momento in cui
avrà decifrato un vecchio scarabocchio assolutamente indecifrabile.
— Gesù! Ma allora non ci rimane che morire di fame!
Non osai confessare che, con un uomo cocciuto come lo zio, tale
sorte era inevitabile.
La vecchia domestica, terribilmente preoccupata, se ne ritornò in
cucina gemendo.
Rimasto solo, mi venne il pensiero di andare a riferire tutto a
Graüben. Ma come lasciar la casa? Il professore poteva rientrare da un
momento all'altro. E se mi avesse chiamato? E se avesse voluto
ricominciare quel lavoro logògrifico che si sarebbe proposto invano
anche al vecchio Edipo! E se non avessi risposto alla sua chiamata, che
cosa sarebbe successo?
Era meglio restare. Un mineralogista di Besançon ci aveva appena
mandato una collezione di geodi silicei che bisognava classificare. Mi
misi al lavoro. Ripulii, etichettai e disposi nella loro vetrina tutte quelle
pietre cave, dentro le quali si agitavano piccoli cristalli.
Ma questa occupazione non mi distraeva. La faccenda del vecchio
documento continuava stranamente a preoccuparmi. La testa mi
ribolliva e mi sentivo in preda ad una indefinibile inquietudine,
presentivo una catastrofe vicina.
Dopo un'ora i miei geodi erano disposti in ordine nella vetrina. Mi
lasciai allora cadere nella grande poltrona di Utrecht, con le braccia
www.youfriend.it
19
penzoloni e la testa buttata all'indietro. Accesi la pipa dal lungo
cannello ricurvo, il cui fornello scolpito rappresentava una naiade
indolentemente sdraiata; poi mi divertii a seguire con lo sguardo il
progresso di carbonizzazione che a poco a poco faceva della mia
naiade una negra. Ogni tanto ascoltavo se si udivano passi su per le
scale. Ma niente. Dove poteva essere lo zio in quel momento? Me lo
immaginavo che correva sotto i begli alberi della strada di Altona,
gesticolando, battendo sui muri con il bastone, frustando le erbe con
un violento movimento del braccio, decapitando i cardi e turbando nel
loro riposo le cicogne solitarie.
Sarebbe rientrato trionfante o scoraggiato? Chi dei due l'avrebbe
vinta sull'altro: lui sul segreto o il segreto su di lui? Così mi chiedevo
e distrattamente presi fra le dita il foglio di carta sul quale era stesa
l'incomprensibile serie di lettere che avevo scritto. Andavo
ripetendomi:
— Che cosa significa?
Cercai di riunire le lettere in modo da formare delle parole. Niente
da fare! Sia che le riunissi a gruppi di due, tre, cinque o sei, non ne
ricavavo assolutamente nulla di comprensibile. Vi erano, sì, la
quattordicesima, la quindicesima e la sedicesima lettera che formavano
la parola inglese ice. L'ottantaquattresima, l'ottantacinquesima e
l'ottantaseiesima formavano la parola sir, e infine nel corpo del
documento, alla terza riga, notai pure le parole latine rota, mutabile,
ira, nec, atra.
“Diavolo”, pensai, “queste ultime parole sembrerebbero dar ragione
allo zio circa la lingua del documento! Inoltre alla quarta riga vedo
anche la parola luco, che significa bosco sacro. È anche vero però che
alla terza riga si legge la parola tabiled di struttura prettamente ebraica,
e all'ultima riga i vocaboli mer, are, mère, che sono schiettamente
francesi”.
C'era da perdervi la testa! Quattro diverse lingue in quella frase
assurda. Che rapporto poteva esistere fra le parole “ghiaccio”,
“signore”, “collera”, “crudele”, “bosco sacro”, “mutabile”, “madre”,
“arco” o “mare”? Solo la prima e l'ultima si accostavano facilmente:
nessuna meraviglia che in un documento scritto in Islanda si trattasse
www.youfriend.it
20
d'un “mare di ghiaccio”. Ma da ciò a interpretare il crittogramma, ci
voleva ben altro.
Mi dibattevo dunque contro un'insolubile difficoltà; il mio cervello
si riscaldava, gli occhi ammiccavano al foglio di carta; le
centotrentadue lettere sembravano volteggiarmi intorno come quelle
goccioline argentee che sembrano muoversi nell'aria intorno alla
nostra testa, quando il sangue vi è affluito troppo bruscamente.
Ero in preda a una specie d'allucinazione; soffocavo; avevo bisogno
di aria. Macchinalmente mi feci vento col foglio di carta di cui il diritto
e il rovescio si presentarono successivamente ai miei occhi.
Quale fu la mia meraviglia quando, durante uno di questi rapidi
movimenti, nel momento in cui il rovescio era rivolto verso di me,
credetti di veder apparire delle parole perfettamente leggibili, parole
latine, fra le quali craterem e terrestre!
Di colpo la mia mente venne illuminata; questi soli indizi mi fecero
intravedere la verità; avevo scoperto il segreto del crittogramma. Per
comprendere il documento non era nemmeno necessario leggerlo
attraverso il retro del foglio! Così com'era, così come mi era stato
dettato poteva essere letto correntemente. Tutte le ingegnose
combinazioni del professore si avveravano. Aveva avuto ragione sia
per la disposizione delle lettere, sia per la lingua del documento! Era
mancato un nonnulla perché potesse leggere da un capo all'altro questa
frase latina, e tale nonnulla me l'aveva offerto il caso.
Pensate quanto rimasi emozionato! I miei occhi si turbarono. Non
potevo neppure leggere. Avevo steso il foglio di carta sul tavolo e mi
bastava gettarvi uno sguardo per divenire possessore del segreto.
Finalmente riuscii a calmare la mia agitazione. Mi imposi di fare
due volte il giro della camera per distendere i nervi, e tornai a
sprofondarmi nella grande poltrona.
— Leggiamo! — esclamai dopo aver inspirato profondamente.
Mi chinai sulla tavola; posi il dito successivamente sopra ogni
lettera e, senza arrestarmi, senza titubare un istante, pronunziai ad alta
voce l'intera frase.
www.youfriend.it
21
Ma che stupore, che terrore mi invasero! Dapprima rimasi come
colpito da una mazzata improvvisa. Come! quanto avevo letto era
avvenuto! un uomo aveva avuto tanta audacia per penetrare!...
— Ah! Ma no, — esclamai dando un balzo, — ma no! Lo zio non
lo saprà! Ci mancherebbe che venisse a sapere di un simile viaggio!
Vorrebbe provarcisi anche lui! Nulla potrebbe arrestarlo! Un geologo
ostinato come lui! Partirebbe in ogni caso nonostante tutto e a dispetto
di tutti! E mi porterebbe con sé, e non ritorneremmo mai più! Oh mai,
mai!
Ero in uno stato di sovreccitazione difficile da descrivere.
— No! No! Ciò non avverrà mai, — dissi con energia; — e poiché
posso impedire che una simile idea venga in mente al mio tiranno, lo
farò. Voltando e rivoltando questo documento, potrebbe per caso
scoprirne la chiave! Distruggiamolo.
C'era un po' di brace nel caminetto. Presi non soltanto il foglio di
carta, ma anche la pergamena di Saknussemm; con mano febbrile stavo
per gettare il tutto sui tizzoni e annullare il pericoloso segreto, quando
la porta dello studio si aprì. Mio zio entrò.
www.youfriend.it
22
CAPITOLO V
Ebbi appena il tempo di rimettere sulla tavola il disgraziato
documento.
Il professor Lidenbrock pareva profondamente assorto. Il suo
pensiero dominante non gli lasciava requie; egli aveva evidentemente
scrutato, analizzato la cosa, poste in opera tutte le risorse della fantasia
durante la passeggiata, e ritornava per tentare qualche nuova
combinazione.
Infatti si sedette in poltrona e, presa la penna, cominciò a scrivere
formule che assomigliavano a un calcolo algebrico.
Io seguivo con lo sguardo la sua mano fremente; non perdevo uno
solo dei suoi movimenti. Stava forse per prodursi all'improvviso
qualche risultato insperato? Tremavo senza ragione poiché essendo già
stata trovata la vera combinazione, la “sola”, ogni altra ricerca diveniva
necessariamente inutile.
Per tre lunghe ore lo zio lavorò senza dir parola, senza alzare la
testa, cancellando, correggendo, raschiando, ricominciando mille
volte.
Io sapevo che, se fosse riuscito a disporre quelle lettere secondo
tutte le combinazioni possibili, avrebbe trovato la frase. Ma sapevo
anche che venti lettere soltanto possono formare due quintilioni,
quattrocentotrentadue quattrilioni, novecentodue trilioni, otto miliardi
centosettantasei milioni e seicentoquarantamila combinazioni. Ora,
nella frase, vi erano centotrentadue lettere e queste centotrentadue
lettere davano un numero di frasi diverse composto per lo meno di
centotrentatré cifre, numero quasi impossibile ad esprimere e che
sfugge ad ogni calcolo.
Ero rassicurato circa questo mezzo eroico di risolvere il problema.
Tuttavia il tempo passava; venne la notte; i rumori della strada
tacquero; mio zio sempre curvo sul suo lavoro non vide nulla,
nemmeno la brava Marthe che socchiuse l'uscio; non udì nulla,
nemmeno la voce della degna domestica che diceva:
— Il signore cenerà questa sera?
www.youfriend.it
23
Così Marthe dovette andarsene senza risposta. Dal canto mio, dopo
aver resistito per un po', fui preso da un sonno invincibile e mi
addormentai su un bracciolo del divano mentre lo zio Lidenbrock
calcolava e cancellava sempre
Quando mi destai, il giorno seguente, quell'infaticabile lavoratore
era ancora all'opera. di occhi arrossati, Il colorito pallido, i capelli
attorcigliati fra le dita febbricitanti, gli zigomi arrossati rivelavano a
sufficienza la sua lotta tremenda con l'impossibile, e in quali fatiche
della mente, e in quale tensione del cervello le ore fossero passate per
lui.
Mi fece veramente pietà. Nonostante i rimproveri che credevo di
avere il diritto di fargli, una certa commozione mi prendeva. Quel
pover'uomo era così invasato dalla sua idea da dimenticarsi di andare
in collera. Tutte le sue forze vive si concentravano in un punto solo, e
siccome non sfuggivano per la loro ordinaria uscita, si poteva temere
che la loro tensione lo facesse scoppiare da un momento all'altro.
Potevo con un solo gesto aprire la morsa di ferro che gli serrava il
cranio, con una parola sola! E non lo feci!
Eppure avevo buon cuore. Perché restai muto in quell'occasione?
Nell'interesse stesso dello zio.
“No, no”, mi ripetevo, “non parlerò! Vorrebbe andarvi, lo conosco;
nulla potrebbe fermarlo. Ha un'immaginazione vulcanica, e, solo per
fare quello che nessun altro geologo ha mai fatto, rischierebbe la vita.
Tacerò; manterrò questo segreto di cui il caso mi ha fatto padrone!
Scoprirlo significherebbe uccidere il professor Lidenbrock! Che lo
indovini, se può. Io non voglio dovermi rimproverare un giorno
d'averlo condotto alla sua perdita!”
Dopo aver stabilito ciò, incrociai le braccia e attesi. Ma avevo fatto
i conti senza un incidente che si verificò alcune ore dopo.
Quando la brava Marthe volle uscir di casa per andare al mercato
trovò chiusa la porta. La grossa chiave non era nella toppa. Chi l'aveva
tolta? Mio zio evidentemente, quando era rientrato la sera prima dopo
la sua passeggiata precipitosa.
L'aveva fatto apposta? L'aveva fatto per errore? Voleva
sottometterci ai rigori della fame? La cosa mi sarebbe sembrata
www.youfriend.it
24
piuttosto grave. Come! Marthe ed io avremmo dovuto essere vittime
d'una situazione che non ci toccava minimamente? Certamente, e
ricordai un precedente di natura tale da atterrirci. Infatti qualche anno
prima, mentre lo zio lavorava alla sua grande classificazione
mineralogica, rimase quarantott'ore senza mangiare e tutta la famiglia
dovette uniformarsi a quella dieta scientifica. Per quel che mi
riguardava, vi avevo guadagnato dei crampi allo stomaco assai poco
piacevoli per un giovanotto di solito piuttosto vorace.
Ora mi parve che la colazione fosse destinata a fare la stessa fine
del pranzo della sera precedente. Tuttavia stabilii di essere eroico e di
non cedere alle fitte della fame. Marthe prendeva la cosa sul serio e si
rammaricava, povera donna. Quanto a me, l'impossibilità di lasciar la
casa mi preoccupava maggiormente e a ragione. Certo mi si
comprenderà.
Lo zio lavorava sempre; la sua mente si smarriva nel mondo delle
combinazioni; viveva lontano dalla Terra e veramente al di fuori dei
bisogni terrestri.
Verso mezzogiorno la fame cominciò a tormentarmi seriamente.
Marthe innocentissimamente aveva divorato la sera prima le provviste
della credenza; in casa non rimaneva più nulla. Ciò nonostante tenni
duro. Me ne facevo una specie di punto d'onore.
Suonarono le due. La cosa diventava ridicola, intollerabile
addirittura. Avevo gli occhi sbarrati per la fame. Cominciai a dirmi che
esageravo l'importanza del documento; che lo zio non vi avrebbe
prestato fede, che vi avrebbe visto una semplice mistificazione; che
alla peggio, se avesse voluto tentare l'avventura, lo si sarebbe
trattenuto suo malgrado; infine che avrebbe potuto scoprire da solo la
chiave del crittogramma, e che allora io non ci avrei guadagnato altro
all'infuori della mia dieta.
Queste ragioni, che la sera prima avrei respinto con sdegno, mi
parvero ottime; trovai perfino del tutto assurdo il fatto di aver aspettato
così a lungo e mi decisi a dire tutto.
Stavo dunque cercando una maniera non troppo brusca per entrare
in argomento, quando il professore si alzò, si mise il cappello e si
preparò ad uscire.
www.youfriend.it
25
Come! Lasciar la casa e chiuderci dentro un'altra volta! Mai!
— Zio! — dissi.
Ma egli non parve udirmi.
— Zio Lidenbrock! — ripetei alzando la voce.
— Be'? — rispose come un uomo svegliato all'improvviso.
— Eh, dunque! La chiave?
— Che chiave? Quella della porta?
— Ma no, — esclamai, — la chiave del documento!
Il professore mi guardò al di sopra degli occhiali; vide senza dubbio
qualche cosa d'insolito nella mia fisionomia, perché mi prese
vivamente il braccio e, non potendo proferir parola, mi interrogò con
lo sguardo. Ciò nonostante, mai domanda fu formulata in maniera più
precisa.
Io scossi la testa dall'alto in basso.
Egli tentennò la sua con una specie di pietà, come se si trovasse
davanti un pazzo.
Io feci un gesto più affermativo.
I suoi occhi mandarono un vivo bagliore; la sua mano divenne
minacciosa.
Quella conversazione muta, in circostanze del genere, avrebbe
interessato lo spettatore più indifferente. Ed effettivamente io non
osavo quasi più parlare, a tal punto temevo che lo zio mi soffocasse nei
suoi primi abbracci di gioia. Ma egli si fece così pressante che bisognò
rispondere.
— Sì, la chiave!... il caso!...
— Che cosa dici! — gridò con emozione indescrivibile.
— Ecco, — feci porgendogli il foglio di carta sul quale avevo
scritto, — leggete.
— Ma non significa nulla, — rispose stropicciando la carta.
— Nulla, se si comincia a leggere dal principio, ma dalla fine...
Non avevo ancora finito la frase che il professore gettava un grido,
anzi più che un grido, un vero ruggito! Nella sua mente si era
manifestata una specie di rivelazione. Era trasfigurato.
— Ah, ingegnoso Saknussemm! — gridò. — Avevi dunque
cominciato con lo scrivere la tua frase al rovescio?
www.youfriend.it
26
E precipitandosi sul foglio di carta con l'occhio torbido, la voce
soffocata lesse tutto il documento risalendo dall'ultima lettera alla
prima. Era concepito in questi termini:
In Sneffels Yoculis craterem kem delibat
umbra Scartaris Julii intra calendas descende
audas viator, et terrestre centrum attinges.
Kod feci, Arne Saknussemm.
Questo cattivo latino può essere tradotto così:
Discendi nel cratere dello Jokull di Sneffels
che l'ombra dello Scartaris viene a lambire prima delle calende di
luglio, viaggiatore audace, e perverrai al centro della
Terra. La qual cosa io feci. Arne Saknussemm.
A tale lettura, lo zio fece un balzo, come se avesse inavvertitamente
toccato una bottiglia di Leida. 9 Era pieno d'audacia, di gioia e di
entusiasmo. Andava e veniva; si stringeva la testa fra le mani; spostava
le sedie; ammucchiava i libri; gettava in aria (cosa da non credersi) i
suoi preziosi geodi, dava qui un pugno, là uno scapaccione. Finalmente
i suoi nervi si rilassarono e, come un uomo sfinito per un eccessivo
consumo di energie, ricadde nella sua poltrona.
— Ma che ora è, dunque? — domandò dopo alcuni istanti di
silenzio.
— Le tre, — risposi.
— Toh! ho digerito presto il pranzo. Muoio di fame. A tavola.
Poi, poi...
— Poi?
— Farai la mia valigia. —
Come! — esclamai.

9 Condensatore elettrico inventato nel 1745: con esso si potevano ottenere scariche piuttosto forti, tali da
uccidere persino un pesce o un uccellino.
www.youfriend.it
27
— E la tua! — rispose lo spietato professore entrando nella sala da
pranzo.
CAPITOLO VI
A queste parole un brivido mi corse per tutto il corpo. Tuttavia mi
trattenni. Volli anzi far buona figura. Solo gli argomenti scientifici
potevano arrestare il professor Lidenbrock. Ora ve ne erano, e di
ottimi, contro la possibilità di un simile viaggio. Andare al centro della
Terra! Che pazzia! Riservai la mia dialettica per il momento opportuno
e mi dedicai al pranzo.
Inutile riferire le imprecazioni di mio zio davanti alla tavola non
apparecchiata. Tutto fu spiegato. Alla brava Marthe fu restituita la
libertà. Ed ella corse al mercato e riuscì a fare in modo che un'ora dopo
la mia fame fosse placata e io ritornassi a rendermi conto della
situazione.
Durante il pasto, lo zio fu quasi allegro; gli venivano alle labbra
quelle facezie da studioso che non sono mai molto pericolose. Dopo il
dessert, mi fece segno di seguirlo nel suo studio.
Obbedii. Egli si sedette a un'estremità del suo scrittoio, io all'altra.
— Axel, — disse con voce piuttosto dolce, — tu sei un ragazzo
ingegnosissimo; mi hai reso un gran servizio proprio quando, stanco
di lottare, stavo per abbandonare questa impresa. Dove mi sarei
smarrito? Nessuno può saperlo! Non lo dimenticherò mai, ragazzo
mio, e avrai la tua parte della gloria che stiamo per conquistare.
“Suvvia!” pensai, “è di buon umore; è il momento buono per
discutere questa gloria.
— Prima di tutto, — riprese mio zio, — ti raccomando il segreto
assoluto, capisci? Non mancano gli invidiosi nell'ambiente scientifico
e molti vorrebbero intraprendere questo viaggio, del quale invece non
sapranno nulla fino al nostro ritorno.
— Credete, — feci io — che il numero di questi audaci sia così
grande?
www.youfriend.it
28
— Certamente! Chi esiterebbe a conquistare una gloria del genere?
Se questo documento fosse conosciuto, un intero esercito di geologi si
precipiterebbe sulle tracce di Arne Saknussemm!
— Ecco appunto la cosa che non mi persuade, caro zio, perché
niente prova l'autenticità del documento.
— Come! E il libro nel quale l'abbiamo scoperto!
— Va bene! Posso accettare che quel Saknussemm abbia scritto
queste righe; ma da questo si può dedurre che egli abbia realmente
compiuto un simile viaggio? E la vecchia pergamena non può forse
contenere una mistificazione?
Fui quasi pentito di aver pronunciato quest'ultima parola un po'
avventata. Il professore aggrottò le folte sopracciglia ed io temetti
d'aver compromesso il seguito della conversazione. Per fortuna non
accadde nulla. Il mio severo interlocutore lasciò apparire sulle labbra
una specie di sorriso, e rispose:
— È quanto vedremo.
— Ah! — osservai un po' irritato; — permettetemi almeno di finire
la serie delle obiezioni relative al documento.
— Parla, ragazzo mio, non avere soggezione. Ti lascio libertà
completa di esprimere la tua opinione. Tu non sei più mio nipote, ma
mio collega. Parla pure.
— Bene, prima di tutto vi domanderò che cosa sono questo Jokull,
questo Sneffels e questo Scartaris, dei quali non ho mai sentito parlare.
— Niente di più facile. Ho proprio ricevuto, non molto tempo fa,
una carta geografica del mio amico Augustus Petermann di Lipsia; non
poteva arrivare più a proposito. Prendi il terzo atlante nella seconda
fila della biblioteca grande, serie Z, tavola 4.
Mi alzai e, grazie a queste precise indicazioni, trovai subito l'atlante
richiesto. Mio zio l'apri e disse:
— Ecco una delle migliori carte dell'Islanda, quella di Handerson,
ed io credo che ci darà la soluzione di tutte le tue difficoltà.
Mi chinai sulla carta.
www.youfriend.it
29
www.youfriend.it
30
— Guarda quest'isola composta di vulcani, — disse il professore,
— ed osserva che essi portano tutti il nome di Jokull. Questa parola in
islandese significa ghiacciaio, e alla latitudine elevata dell'Islanda, la
maggior parte delle eruzioni si aprono uno sbocco attraverso gli strati
di ghiaccio. Da ciò deriva la denominazione di Jokull data a tutti i
vulcani dell'isola.
— Benissimo, — risposi, — ma che cos'è lo Sneffels?
Speravo che a questa domanda non ci fosse risposta. Mi sbagliavo.
Mio zio proseguì:
— Seguimi lungo la costa occidentale dell'Islanda. Vedi la sua
capitale, Reykjawik? Sì? Bene. Risali gli innumerevoli fiordi di queste
rive erose dal mare e fermati un po' al disotto del sessantacinquesimo
grado di latitudine. Che cosa vedi?
— Una specie di penisola che assomiglia a un osso scarnificato che
termini con un'enorme rotula.
— Il paragone è giusto, ragazzo mio; ora non vedi niente su questa
rotula?
— Sì, una montagna che sembra essere sorta dal mare.
— Benissimo! È lo Sneffels.
— Lo Sneffels?
— Proprio lui; una montagna alta circa cinquemila piedi,10 una delle
più importanti dell'isola, e senza dubbio la più celebre del mondo
intero, se il suo cratere porta fino al centro della Terra.
— Ma è impossibile! — esclamai con un'alzata di spalle,
ribellandomi a una simile supposizione.
— Impossibile! — rispose il professor Lidenbrock in tono severo;
— e perché mai?
— Perché questo cratere è evidentemente ostruito dalle lave, dalle
pietre ardenti, e allora...
— E se è un cratere spento?
— Spento?
— Sì. Il numero dei vulcani attivi sulla superficie del globo si aggira
al giorno d'oggi intorno ai trecento; ma esiste un numero assai

10 Piede = m 0,3048.
www.youfriend.it
31
superiore di vulcani spenti. Ora lo Sneffels è fra questi ultimi e in epoca
storica ha avuto una sola eruzione, nel 1229; da quell'anno i suoi
brontolii si sono a poco a poco ridotti ed esso è uscito dal numero dei
vulcani attivi.
Io non avevo assolutamente nulla da opporre contro affermazioni
così decise; perciò mi buttai sugli altri punti oscuri contenuti nel
documento.
— Che cosa significa la parola Scartaris, — chiesi, — e che cosa
c'entrano qui le calende di luglio?
Lo zio rifletté un poco. Ebbi un attimo di speranza; ma un attimo
soltanto, perché ben presto mi rispose così:
— Quello che è oscuro per te, per me è chiarissimo. Queste
informazioni provano le premure ingegnose con le quali Saknussemm
ha voluto determinare esattamente la sua scoperta. Lo Sneffels è
formato da diversi crateri; era dunque necessario indicare quello che
conduce al centro della Terra. Che cosa ha fatto lo scienziato
islandese? Ha osservato che verso le calende di luglio, vale a dire verso
gli ultimi giorni del mese di giugno, uno dei picchi della montagna, lo
Scartaris, gettava la sua ombra fino all'apertura del cratere in
questione, e ha notato il fatto nel suo documento. Poteva immaginare
un'indicazione più esatta? E, giunti sulla vetta dello Sneffels, ci sarà
forse possibile esitare sulla scelta del cammino da prendere?
Lo zio aveva proprio una risposta per tutto. Mi resi conto che era
inattaccabile per quanto riguardava le parole della vecchia pergamena.
Perciò smisi di assillarlo su questo argomento, e poiché prima di tutto
bisognava convincerlo, passai alle obiezioni scientifiche, ben più
gravi, a mio parere.
— Va bene, — dissi, — sono costretto a convenirne, la frase di
Saknussemm, è chiara e non può lasciare alcun dubbio. Riconosco
persino che il documento ha l'aria d'essere perfettamente autentico.
Questo scienziato è andato in fondo allo Sneffels, ha visto l'ombra
dello Scartaris lambire gli orli del cratere prima delle calende di luglio;
ha anche udito raccontare nelle leggende del suo tempo che quel
cratere portava al centro della Terra; ma quanto all'esservi arrivato lui,
www.youfriend.it
32
quanto all'aver fatto il viaggio ed esserne ritornato, qualora vi si sia
avventurato, no, cento volte no!
— E perché? — disse lo zio con un tono stranamente beffardo.
— Perché tutte le teorie scientifiche dimostrano che un'impresa del
genere è impossibile!
— Tutte le teorie dicono così? — rispose il professore con aria
ingenua. — Ah! Che pessime teorie! Quanti fastidi ci daranno queste
povere teorie!
Compresi che mi stava prendendo in giro, ma continuai ugualmente:
— Sì, tutti riconoscono ormai che il calore aumenta circa di un grado
ogni settanta piedi di profondità sotto la superficie del globo; ora,
ammettendo questa proporzionalità come costante, dato che il raggio
terrestre è di circa mille e cinquecento leghe,11 al centro vi deve
essere una temperatura che supera i duecentomila gradi. Le sostanze
dell'interno della Terra si trovano dunque allo stato di gas
incandescenti, perché sia i metalli, l'oro, il platino, sia le rocce più
dure non resistono a un calore simile. Così, mi sembra di avere il
diritto di domandare come sia possibile entrare in un luogo del
genere/
— Dunque, Axel, è il calore che ti dà fastidio?
— Certo. Se soltanto arrivassimo a una profondità di dieci leghe,
avremmo raggiunto il limite della crosta terrestre, perché in quel punto
la temperatura è già superiore ai mille e trecento gradi.
— E tu hai paura di fondere?
— Lascio decidere a voi, — risposi seccato.
— Ed ecco che cosa decido, — replicò il professor Lidenbrock con
sussiego; — che né tu né nessun altro sa esattamente quello che
succede all'interno del globo, per il fatto che se ne conosce solo la
dodicimillesima parte del raggio; che la scienza è eminentemente
perfezionabile e che ogni teoria è incessantemente distrutta da una
teoria più recente. Non si è creduto fino ai tempi di Fourier12 che la
temperatura degli spazi celesti andasse sempre più diminuendo, e non

11 Lega terrestre = km 4,444.
12 Joseph Fourier (1768-1830), famoso matematico e scienziato francese.
www.youfriend.it
33
si sa forse al giorno d'oggi che i maggiori freddi delle regioni eteree
non superano i quaranta o cinquanta gradi sotto zero? Perché non
dovrebbe avvenire lo stesso per il calore interno? Perché non potrebbe,
a una certa profondità, toccare un limite insuperabile, invece di
seguitare ad aumentare fino al punto di fusione dei minerali più
refrattari?
Siccome lo zio poneva la questione sul piano delle ipotesi, non ebbi
nulla da rispondere.
— Ebbene, ti dirò che scienziati veri, Poisson13 fra gli altri, hanno
provato che, se nell'interno del globo esistesse un calore di
duecentomila gradi, i gas incandescenti provenienti dalle sostanze fuse
avrebbero una tale forza di espansione che la crosta terrestre non
potrebbe resistere e scoppierebbe, come le pareti d'una caldaia sotto la
pressione del vapore.
— È l'opinione di Poisson, zio, e basta.
— Verissimo, ma è pure l'opinione di altri valenti geologi che
l'interno del globo non sia formato né di gas né di acqua né delle più
pesanti pietre che noi conosciamo, perché in questo caso la Terra
avrebbe un peso due volte minore.
— Coi numeri si prova tutto ciò che si vuole!
— E con i fatti, ragazzo mio, non avviene forse lo stesso? Non è
accertato che il numero dei vulcani è assai diminuito dai tempi della
creazione? E, se vi fosse calore centrale, non si potrebbe concludere
che tende a ridursi?
— Caro zio, se entrate nel campo delle supposizioni la discussione
diventa inutile.
— E bisogna che dica che alla mia opinione si aggiungono le
opinioni di persone autorevolissime. Ti ricordi della visita che mi fece,
nel 1825, il celebre chimico inglese Humphry Davy?
— Neanche un po' perché sono nato ben diciannove anni dopo.
— Be' Humphry Davy venne a trovarmi mentre era di passaggio da
Amburgo. Discutemmo a lungo, tra le altre questioni, sull'ipotesi della

13 Denis Poisson (1781-1840), matematico francese, autore di notevoli opere sulla fisica matematica e la
meccanica razionale.
www.youfriend.it
34
liquidità del nucleo interno della Terra. Entrambi eravamo del parere
che questa liquidità non poteva esistere, per una ragione alla quale la
scienza non ha mai trovato risposta.
— E quale ragione? — chiesi piuttosto stupito.
— Che tale massa liquida sarebbe soggetta, come l'oceano,
all'attrazione della luna, e di conseguenza due volte al giorno si
verificherebbero delle maree interne che, sollevando la crosta terrestre,
provocherebbero terremoti periodici!
— Eppure è evidente che la superficie del globo è stata sottoposta a
combustione, ed è lecito supporre che la crosta esterna si sia
raffreddata prima, mentre il calore si rifugiava al centro.
— Errore, — rispose lo zio; — la Terra è stata riscaldata per la
combustione della sua superficie, e non altrimenti. La sua superficie
era composta di una gran quantità di metalli, come il potassio e il sodio,
che hanno la proprietà d'infiammarsi al solo contatto dell'aria e
dell'acqua; questi metalli si accesero quando i vapori atmosferici
cominciarono a cadere in pioggia sul suolo; e a poco a poco le acque,
penetrando nelle fessure della crosta terrestre, suscitarono nuovi
incendi con esplosioni ed eruzioni. Questa è l'origine dei vulcani così
numerosi nei primi giorni del mondo.
— Ecco un'ipotesi ingegnosa! — esclamai mio malgrado.
— E Humphry Davy me la provò praticamente in questa stessa
stanza, con un'esperienza semplicissima. Fece una sfera metallica
composta principalmente dei metalli di cui ho parlato e che
rappresentava esattamente il nostro globo; quando si facevano cadere
delle gocce d'acqua sulla sua superficie, questa si gonfiava, si ossidava
e formava una piccola montagna; un cratere si apriva sul vertice;
avveniva l'eruzione e comunicava alla sfera un calore tale che era
impossibile tenerla in mano.
Cominciavo realmente ad essere scosso dalle argomentazioni del
professore; d'altra parte egli le presentava con la passione e
l'entusiasmo che gli erano abituali.
— Come vedi, Axel, — aggiunse — lo stato del nucleo centrale ha
dato origine ad ipotesi diverse fra i geologi; non vi è nulla di meno
provato di questo calore interno; secondo me non esiste e non può
www.youfriend.it
35
esistere; ma, del resto, lo vedremo e, come Arne Saknussemm,
sapremo a chi prestar fede circa questa grossa questione.
— E va bene, allora! — risposi sentendomi invaso dallo stesso
entusiasmo; — lo vedremo, se però ci si vedrà.
— E perché no? Non possiamo forse contare, per vederci, sui
fenomeni elettrici, e anche sull'atmosfera che, accostandosi al centro,
può essere resa luminosa dalla sua pressione?
— Sì, — dissi — sì! Dopo tutto, è possibile.
— È certo, — rispose trionfalmente mio zio; — ma silenzio,
sai? Silenzio assoluto sulla cosa, e che a nessuno passi per la
testa di scoprire prima di noi il centro della Terra.
CAPITOLO VII
Così finì quel memorabile colloquio che mi diede la febbre.
Uscii dallo studio dello zio come stordito, e mi pareva che le vie di
Amburgo non avessero aria a sufficienza per farmi riavere. Raggiunsi
così la riva dell'Elba, là dove c'è il traghetto a vapore che collega la
città con la ferrovia per Harburg.
Ero convinto di quanto avevo udito? Non mi ero forse lasciato
suggestionare dal professor Lidenbrock? Dovevo prendere sul serio la
sua risoluzione di andare al centro della Terra? Avevo udito le
elucubrazioni insensate di un pazzo o le deduzioni scientifiche di un
genio? E in tutto questo dove finiva la verità e cominciava l'errore?
Ondeggiavo fra mille ipotesi contraddittorie senza potermi
soffermare su nessuna.
Tuttavia mi ricordavo di essere stato convinto, sebbene il mio
entusiasmo cominciasse a moderarsi; ma avrei voluto partir subito e
non lasciar tempo alla riflessione. Sì, in quel momento non mi sarebbe
mancato il coraggio di far la valigia.
Ma, bisogna che lo confessi, un'ora dopo questo entusiasmo cadde;
i miei nervi si rilassarono e dai profondi abissi della Terra risalii alla
sua superficie.
www.youfriend.it
36
“È assurdo!” esclamai; “è senza senso! Non è una proposta seria da
fare a un giovane sensato. Non può esistere nulla di tutto questo. Ho
dormito male, ho avuto un incubo.”
Frattanto avevo seguito la riva dell'Elba e fatto il giro della città.
Dopo aver superato il porto ero arrivato sulla via di Altona. Mi
spingeva un presentimento giustificato, perché ben presto scorsi la mia
piccola Graüben che, a passo rapido, ritornava speditamente ad
Amburgo.
— Graüben! — le gridai da lontano.
La fanciulla si fermò, un po' turbata, penso, di udirsi chiamare così
per la strada. In dieci passi le fui accanto.
— Axel! — fece stupita. — Ah! Mi sei venuto incontro! Sei molto
caro.
Ma, guardandomi, Graüben non poté fare a meno di notare il mio
aspetto inquieto, stravolto.
— Ma che cos'hai? — mi disse tendendomi la mano.
— Che cosa ho, Graüben! — esclamai.
In due secondi e con poche frasi la graziosa virlandese fu informata
della situazione. Per un po' rimase silenziosa. Il suo cuore palpitava
forse come il mio? Non lo so, ma la sua mano non tremava nella mia.
Facemmo un centinaio di passi senza dir parola.
— Axel! — mi disse finalmente.
— Mia cara Graüben!
— Sarà un bel viaggio. A queste parole sussultai.
— Sì, Axel, un viaggio degno del nipote d'uno scienziato. È bello
che un uomo si distingua in qualche grande impresa!
— Ma come, Graüben, non mi dissuadi dal tentare una simile
spedizione?
— No, caro Axel, anzi, ti accompagnerei volentieri se una ragazza
non dovesse essere d'impaccio.
— Parli sul serio?
— Ma sì, certamente.
Ah, donne, ragazze, cuori femminili, sempre incomprensibili!
Quando non siete le creature più timide, siete le più coraggiose! La
ragione non ha alcuna presa su di voi. Come! Questa fanciulla
www.youfriend.it
37
m'incoraggiava a partecipare a quella spedizione! Non avrebbe avuto
paura di tentare l'avventura! E mi ci spingeva, me che tuttavia amava!
Ero sconcertato e, perché negarlo? mi vergognavo.
— Graüben, — ripresi, — vedremo se domani parlerai alla stessa
maniera.
— Domani, caro Axel, parlerò come oggi.
Graüben ed io, tenendoci per mano, ma ora in profondo silenzio,
continuammo a camminare. Io ero affranto dalle emozioni della
giornata.
“Dopo tutto”, pensai, “le calende di luglio sono ancora lontane, e
prima di allora avverranno molte cose che faranno guarire lo zio dalla
sua mania di viaggiare sotto terra.
Era calata la notte, quando arrivammo alla casa di Königstrasse.
Credevo di trovare l'abitazione tranquilla, lo zio coricato, secondo la
sua abitudine, e la brava Marthe intenta a dare alla sala da pranzo
l'ultima spolverata serale.
Ma avevo fatto i conti senza l'impazienza del professore. Lo trovai
che gridava e si agitava in mezzo a un esercito di facchini che
scaricavano casse nell'anticamera; la vecchia domestica non sapeva
dove sbattere la testa.
— E vieni dunque, Axel; muoviti, disgraziato! — gridò lo zio, non
appena mi vide da lontano. — La tua valigia non è ancora fatta, le mie
carte non sono in ordine, non trovo la chiave della mia borsa da viaggio
e le mie ghette non arrivano!
Rimasi stupefatto. Mi mancò la voce, e a gran fatica le mie labbra
riuscirono ad articolare queste parole:
— Ma come, partiamo?
— Sì, disgraziato, che te né vai a spasso invece di essere al tuo
posto.
— Partiamo? — ripetei con voce soffocata.
— Sì, dopodomani mattina all'alba.
Non ebbi il coraggio di ascoltare di più, e fuggii nella mia cameretta.
Non vi era più dubbio.
Mio zio aveva impiegato il pomeriggio a procurarsi parte degli
oggetti ed utensili necessari al viaggio; l'anticamera era ingombra di
www.youfriend.it
38
scale di corda, di corde a nodi, di torce, di borracce, di ramponi di ferro,
di picconi, di bastoni ferrati, di piccozze, sufficienti per caricare
almeno dieci uomini.
Passai una notte orribile. La mattina seguente mi sentii chiamare
piuttosto presto. Ero deciso a non aprire la porta. Ma come resistere
alla dolce voce che pronunciava queste parole: — Mio caro Axel?
Uscii dalla camera, pensando che il mio aspetto disfatto, il pallore,
gli occhi arrossati dall'insonnia, dovessero produrre un certo effetto su
Graüben e mutare le sue idee.
— Ah! caro Axel, — mi disse, — vedo che stai meglio e che la notte
ti ha calmato.
— Calmato! — esclamai.
Mi precipitai allo specchio. Ed effettivamente avevo un aspetto
assai migliore di quanto immaginassi!
— Axel, — mi disse Graüben, — ho parlato a lungo con il mio
tutore. È uno scienziato ardito, un uomo di gran coraggio, e spero che
tu ti ricordi che il suo sangue scorre nelle tue vene. Mi ha riferito i suoi
progetti, le sue speranze, perché e come desidera raggiungere il suo
scopo. Vi riuscirà, ne sono sicura. Ah! caro Axel, è bello consacrarsi
così alla scienza! Quanta gloria attende il professor Lidenbrock e
rimbalzerà sul suo compagno! Al tuo ritorno, sarai un uomo suo pari,
libero di parlare, libero di agire, libero infine di...
La fanciulla arrossì e non terminò la frase. Le sue parole mi
rianimavano. Tuttavia non volevo credere ancora alla nostra partenza
e trassi Graüben verso lo studio del professore.
— Zio, — dissi, — dunque è certo che partiamo?
— Come! Ne dubiti forse?
— No — risposi per non contrariarlo. — Solamente vi chiederò
perché avete tanta fretta.
— Ma il tempo! Il tempo che passa con una rapidità impressionante!
— Eppure siamo soltanto al 26 maggio, e fino alla fine di giugno...
— Ma, ignorante che sei, credi che si vada così facilmente in
Islanda? Se non mi avessi lasciato come un pazzo, ti avrei portato fino
all'ufficio viaggi per Copenaghen, da Liffender e Co. Là avresti visto
www.youfriend.it
39
che da Copenaghen a Reykjawik vi è un solo servizio di linea, il 22
d'ogni mese.
— E con ciò?
— Se aspettassimo il 22 giugno arriveremmo troppo tardi per
vedere l'ombra dello Scartaris lambire il cratere dello Sneffels!
Bisogna perciò raggiungere Copenaghen al più presto e cercare là un
mezzo di trasporto. Va' a fare la tua valigia!
Non vi era nulla da rispondere. Risalii quindi nella mia camera e
Graüben mi seguì. Fu lei a incaricarsi di disporre ordinatamente, in una
piccola valigia, quanto mi era necessario per il viaggio. Era emozionata
esattamente come se si fosse trattato di una gita a Lubecca o a
Helgoland. Le sue manine andavano e venivano senza furia; parlava
con calma; mi faceva sensatissimi ragionamenti in favore della nostra
spedizione. Mi affascinava e al tempo stesso mi sentivo irritato verso
di lei. A volte volevo manifestare la mia collera, ma lei non vi faceva
caso e continuava tranquillamente il suo lavoro.
Infine l'ultima cinghia della valigia fu affibbiata, ed io discesi al
pianterreno.
Durante tutto il giorno i fornitori di strumenti di fisica, di armi, di
apparecchiature elettriche si erano moltiplicati. La brava Marthe
credeva d'impazzire.
— Ma il signore è ammattito? — mi chiese. Feci cenno di sì.
— E vi porta con lui? La stessa affermazione.
— Dove? — domandò.
Indicai con il dito il centro della Terra.
— In cantina? — esclamò la vecchia domestica.
— No, — risposi infine, — più sotto.
Venne la sera. Io non avevo assolutamente più coscienza del tempo
trascorso.
— A domani mattina, — disse lo zio; — partiamo alle sei in punto.
Alle dieci caddi sul letto come un peso morto.
Durante la notte la paura mi riprese.
Non feci altro che sognare abissi! Deliravo! Mi sentivo stretto dalla
mano vigorosa del professore, trascinato, sprofondato, inabissato;
cadevo in baratri senza fondo alla velocità crescente dei corpi
www.youfriend.it
40
abbandonati nello spazio. La mia vita non era più che una caduta
interminabile.
Mi svegliai alle cinque affranto di fatica e di emozione; scesi in sala
da pranzo. Lo zio era a tavola e mangiava con appetito. Lo guardai
quasi con orrore. Ma Graüben era lì; non dissi verbo, non riuscii a
mangiare.
Alle cinque e mezzo si udì un rumore di ruote nella via. Era una
grande carrozza che doveva portarci alla stazione ferroviaria di Altona.
Ben presto essa fu stipata dei bagagli dello zio.
— E la tua valigia? — mi chiese.
— È pronta, — risposi sentendomi svenire.
— Muoviti a portarla giù, allora, o ci farai perdere il treno!
A quel punto mi sembrò impossibile lottare contro il destino. Risalii
in camera mia, e facendo scivolare la mia valigia giù per i gradini delle
scale, mi lanciai dietro di essa.
In quel momento lo zio affidava solennemente nelle mani di
Graüben le redini della casa. La mia bella virlandese manteneva la sua
calma abituale; baciò il tutore, ma non poté trattenere una lacrima,
mentre mi sfiorava la guancia con le sue dolci labbra.
— Graüben! — esclamai.
— Va', caro Axel, va', — mi disse, — lasci la tua fidanzata, ma al
ritorno troverai la tua sposa.
Strinsi Graüben nelle mie braccia, e presi posto nella carrozza.
Marthe e la fanciulla ci rivolsero dalla soglia un ultimo saluto; poi i
due cavalli, incitati dal fischio del cocchiere, si lanciarono al galoppo
sulla via di Altona.
www.youfriend.it
41
CAPITOLO VIII
Altona, vero sobborgo di Amburgo, è stazione capolinea della
ferrovia per Kiel, la quale doveva portarci sulla riva dei Belt. In meno
di venti minuti entravamo nel territorio dello Holstein.
Alle sei e mezzo la carrozza si fermò davanti alla stazione; i
numerosi bagagli dello zio, i suoi voluminosi oggetti da viaggio
vennero scaricati, trasportati, pesati, numerati, ricaricati nel
bagagliaio, e alle sette eravamo seduti l'uno di fronte all'altro nello
stesso scompartimento. Si udì il fischio del vapore, la locomotiva si
mise in moto. Eravamo partiti.
Ero rassegnato? Non ancora. Tuttavia l'aria fresca del mattino, il
panorama continuamente rinnovato dalla velocità della corsa mi
distraevano dalla mia grande preoccupazione.
Il pensiero del professore, invece, precedeva evidentemente quel
treno, troppo lento per la sua impazienza. Eravamo soli nella carrozza,
ma non parlavamo. Lo zio esaminava le tasche e la borsa da viaggio
con attenzione minuziosa. Notai che non gli mancava nulla del
necessario alla realizzazione dei suoi progetti.
Tra l'altro, un foglio di carta accuratamente piegato portava
l'intestazione del Consolato Danese, e la firma del signor Christiensen,
console ad Amburgo e amico del professore. Ciò doveva favorirci
nell'ottenere a Copenaghen raccomandazioni per il governatore
dell'Islanda.
Vidi inoltre il famoso documento riposto preziosamente nella più
segreta tasca del portafogli; lo maledii dal profondo del cuore e tornai
a guardare il paesaggio. Era un susseguirsi di pianure poco interessanti,
monotone, limacciose e piuttosto fertili: una campagna
favorevolissima alla costruzione d'una ferrovia e adatta a quei tracciati
diritti tanto cari alle compagnie ferroviarie.
Ma non ebbi il tempo di stancarmi di quella monotonia, perché tre
ore dopo la partenza il treno si fermava a Kiel, a due passi dal mare.
Siccome i nostri bagagli erano registrati per Copenaghen non
dovemmo occuparcene. Tuttavia il professore li seguì con occhio
www.youfriend.it
42
inquieto mentre venivano trasportati sul piroscafo, dove disparvero
nelle profondità della stiva.
Lo zio, nella fretta, aveva calcolato tanto bene le coincidenze tra
ferrovia e piroscafo che ci restava solo una giornata da perdere. Lo
steamer14 Ellenora non partiva prima di notte. Ne derivarono nove ore
di attesa febbrile, durante le quali l'irascibile viaggiatore mandò
all'inferno l'amministrazione della compagnia di navigazione e delle
ferrovie e i governi che tolleravano abusi del genere. Dovetti
accompagnarlo quando si rivolse al capitano dell'Ellenora volendo
obbligarlo a partire immediatamente; ma l'altro lo mandò a spasso.
A Kiel, come dappertutto, bisogna pure che una giornata passi. A
forza di passeggiare sulle rive verdeggianti della baia in fondo alla
quale sorge la piccola città, di percorrere i boschi fitti che le danno
l'aspetto d'un nido in un fascio di rami, dopo aver ammirato le ville le
quali hanno tutte il loro capanno per i bagni di mare, dopo aver corso
e imprecato, arrivammo finalmente alle dieci di sera.
Le volute di fumo dell'Ellenora salivano al cielo; il ponte tremava
per i fremiti della caldaia; noi eravamo a bordo, proprietari di due
cuccette a castello15; nell'unica cabina del piroscafo.
Alle dieci e un quarto furono mollati gli ormeggi e lo steamer,
avanzò rapidamente sulle acque cupe del Grande Belt.
La notte era profonda; spirava un forte vento e il mare era assai
agitato; alcuni fuochi della costa apparvero nelle tenebre; più tardi, non
so dove, un faro a intermittenza brillò sopra le onde; questo fu quanto
mi rimase impresso di quella prima traversata.
Alle sette del mattino sbarcavamo a Kòrsor, piccola città situata
sulla costa occidentale del Sjaelland. Là saltammo dal piroscafo su un
altro treno che ci trasportò attraverso una pianura non meno piatta delle
campagne dello Holstein.
C'erano ancora tre ore di viaggio prima d'arrivare nella capitale della
Danimarca. Lo zio non aveva chiuso occhio in tutta notte, e io credo
che nella sua impazienza spingesse il vagone con i piedi.

14 Vocabolo inglese: sta per piroscafo.
15 Cuccette disposte una sopra l'altra.
www.youfriend.it
43
Finalmente vide un tratto di mare: —
Il Sund! — gridò.
Alla nostra sinistra si vedeva una grande costruzione che sembrava
un ospedale.
— È un manicomio, — disse uno dei nostri compagni di viaggio.
“Ecco”, pensai, “il luogo dove dovremo finire i nostri giorni! E per
grande che sia, questo ospedale sarebbe ancora troppo piccolo per,
contenere tutta la pazzia del professor Lidenbrock!”
Finalmente, alle dieci del mattino, scendevamo a Copenaghen; i
bagagli furono caricati su una carrozza e trasportati con noi all'albergo
della Fenice, in Bred-Gale. Fu questione di una mezz'ora, perché la
stazione è posta fuori della città. Poi lo zio fece una toeletta sommaria
e mi trascinò con sé. Il portiere dell'albergo parlava tedesco ed inglese,
ma il professore, da bravo poliglotta, lo interrogò in buon danese e fu
in buon danese che questo personaggio gli indicò l'ubicazione del
Museo delle Antichità del Nord.
Il direttore di questa originale istituzione, presso la quale sono
ammucchiate meraviglie che permetterebbero di ricostruire la storia
del paese, con le sue vecchie armi di pietra, í suoi nappi e i suoi gioielli,
era uno studioso, amico del console di Amburgo, il professor
Thomson. ,
Lo zio aveva per lui una cordiale lettera di raccomandazione.
Generalmente uno scienziato non fa molto buon viso a un altro
scienziato. Ma nel nostro caso avvenne il contrario. Il signor Thomson,
da uomo cortese, accolse cordialmente il professor Lidenbrock ed
anche suo nipote. Dire che il nostro segreto venne mantenuto anche
con l'ottimo direttore del Museo, è cosa appena necessaria. Volevamo
semplicemente visitare l'Islanda da dilettanti disinteressati.
Il signor Thomson si mise completamente a nostra disposizione, è
noi percorremmo il porto cercando una nave in partenza.
Speravo che non si sarebbero trovati mezzi di trasporto; ma non fu
così. Una piccola goletta danese, la Valkyrie, doveva far vela il 2
giugno per Reykjavik. Il capitano, il signor Bjarne, era a bordo, ed il
suo futuro passeggero, ebbro di gioia, gli strinse le mani, come se
volesse spezzarle. Il brav'uomo fu piuttosto meravigliato di una simile
www.youfriend.it
44
stretta. Trovava semplicissimo andare in Islanda, dato die quello era il
suo mestiere. Ma lo zio lo trovava sublime e il degno capitano
approfittò di tale entusiasmo per farci pagare doppio il passaggio sul
suo bastimento, cosa a cui non guardammo tanto per il sottile.
— Trovatevi a bordo martedì, alle sette del mattino, — disse il
signor Bjarne dopo aver intascato un notevole numero di dollari.
Ringraziammo quindi il signor Thomson per la sua gentile premura
e ritornammo all'albergo della Fenice.
— Va bene, va benissimo! — ripeteva lo zio. — Che felice
combinazione aver trovato questo bastimento pronto a partire! Ed ora
facciamo colazione e andiamo a visitare la città.
Ci recammo a Kongens-Nye-Torw, piazza irregolare nella quale c'è
un corpo di guardia con due innocui cannoni che non fanno paura a
nessuno. Lì vicino, al N. 5, vi era un ristorante francese, tenuto da un
cuoco di nome Vincent; ci facemmo una sufficiente colazione per il
prezzo moderato di quattro marchi a testa.16
Poi provai una gioia infantile a percorrere la città; lo zio si lasciava
portare; del resto non vide nulla, né l’insignificante palazzo reale; né
il bel ponte del XVII secolo che attraversa il canale davanti al Museo,
né il gigantesco cenotafio di Thorwaldsen, decorato con affreschi
orribili e nel quale sono raccolte le opere di quello scultore, né il
castello bomboniera di Rosenborg in mezzo al suo bel parco, né il
magnifico palazzo rinascimentale della Borsa, né il suo campanile
formato dalle code intrecciate di quattro draghi di bronzo né i grandi
mulini dei bastioni, le cui ampie ali si gonfiavano come le vele dì una
nave al vento di mare.
Che deliziose passeggiate avremmo fatto, la mia bella virlandese ed
io, nella zona del porto dove le fregate e i bastimenti a due ponti
riposavano pacifici sotto la loro copertura rossa, sulle spiagge
verdeggianti dello stretto, attraverso i boschi di piante ombrose fra i
quali si nasconde la cittadella, i cui cannoni protendono le loro gole
nere fra i rami dei sambuchi e dei salici!

16 Due franchi e settantacinque centesimi circa. (N.d.A.)
www.youfriend.it
45
Ma ohimè! era ben lontana, la mia povera Graüben; e potevo sperare
di rivederla un giorno?
Tuttavia mio zio, se non ebbe sguardi per questi luoghi magnifici,
fu vivamente colpito dalla vista di un certo campanile sull'isola
Amager, che costituisce il quartiere sud-occidentale di Copenaghen.
Ebbi ordine di dirigerci da quella parte; salii su un vaporetto che
faceva servizio sui canali, e, in pochi istanti, fummo al molo di DockYard.
Dopo aver attraversato alcune viuzze strette dove alcuni galeotti,
vestiti di calzoni metà gialli e metà grigi, lavoravano sotto la
sorveglianza delle guardie, giungemmo davanti alla Vor-FrelsersKirk.
Questa chiesa non aveva nulla di notevole; ma il suo campanile
piuttosto alto aveva attirato l'attenzione del professore perché dalla sua
piattaforma partiva una scala esterna che saliva girando intorno al
pinnacolo e le cui spirali si svolgevano a cielo aperto.
— Saliamo, — disse lo zio.
— Ma, e le vertigini? — feci io.
— A maggior ragione, dobbiamo abituarci.
— Ma...
— Vieni, ti dico, non perdiamo tempo
Dovetti obbedire; un guardiano che abitava dall'altra parte della
strada ci diede una chiave e l'ascensione' incominciò.
Mio zio mi precedeva con passo rapido. Io lo seguivo non senza
paura, poiché la testa mi girava in modo spiacevole. Non avevo né la
sicurezza delle aquile né la loro saldezza di nervi.
Finché rimanemmo chiusi nella parte interna della scala tutto andò
bene; ma dopo centocinquanta gradini, l'aria venne a colpirmi il viso;
eravamo giunti sulla piattaforma del campanile. Lì incominciava la
rampa esterna, appena protetta da una fragile ringhiera, i cui gradini
sempre più stretti sembravano salire verso l'infinito.
— Non ce la farò mai! — gridai.
— Saresti forse un fifone? Sali! — rispose spietatamente il
professore.
Fui costretto a seguirlo aggrappandomi da tutte le parti. La violenza
dell'aria mi stordiva; sentivo il campanile oscillare sotto le raffiche; le
www.youfriend.it
46
gambe mi mancavano sotto; ben presto mi arrampicai con le ginocchia,
poi strisciando sul ventre; avevo gli occhi chiusi; ero in preda al mal
d'aria.
Alla fine, grazie allo zio che mi tirava per il colletto, arrivai fino alla
sfera che sovrastava la cima del campanile.
— Guarda, — mi disse, — guarda bene! Bisogna prendere lezioni
di abisso.
Aprii gli occhi. Vidi le case appiattite, schiacciate come per una
caduta, fra una nebbia di vapori e di fumo. Sopra il mio capo correvano
nuvole scarmigliate:' per un effetto ottico mi sembravano immobili,
mentre il campanile, la sfera, io stesso eravamo trascinati a una
velocità fantastica. In lontananza da una parte si stendeva la campagna
verdeggiante, dall'altra il mare scintillava sotto i raggi del sole. Il Sund
era visibile fino alla punta di Helsingör, con alcune vele bianche, vere
ali di gabbiano, mentre fra le brume dell'est fluttuavano le coste appena
accennate della Svezia. Tutta questa immensità turbinava davanti al
mio sguardo.
Eppure dovetti alzarmi, tenermi ritto, guardare. La prima lezione di
vertigine durò un'ora e quando finalmente mi fu permesso di scendere
e di premere col piede il solido selciato delle vie, ero tutto stordito.
— Domani ricominceremo, — disse il professore.
E così, per cinque giorni, ripetei quell'esercizio che dava le
vertigini, e, per amore o per forza, feci progressi notevoli nell'arte
“delle eccelse contemplazioni”.
CAPITOLO IX
Arrivò il giorno della partenza. La sera prima, il cortese signor
Thomson ci aveva portato alcune lettere di raccomandazione per il
conte Trampe, governatore dell'Islanda, per monsignor Pictursson,
vescovo ausiliare, e per il signor Finsen, sindaco di Reykjawik. In
cambio, lo zio gli concesse le più calorose strette di mano.
Il giorno 2, alle sei del mattino, 1 nostri preziosi bagagli si
trovavano a bordo della Valkyrie. Il capitano ci condusse in certe
www.youfriend.it
47
cabine piuttosto scomode, situate sotto una specie di tuga.17—
Il vento è favorevole? — domandò mio zio.
— Favorevolissimo, — rispose il capitano Bearne, — vento di sudest. Usciremo dal Sund al gran lasco18 e con tutte le vele spiegate.
Qualche minuto dopo, la goletta, alzate la vela di trinchetto, la randa
e le vele di gabbia e di parrocchetto,19 salpò e si immise velocemente
nello stretto. Un'ora dopo la capitale della Danimarca sembrava
sprofondare nelle onde lontane e la Valkyrie procedeva lungo la costa
di Helsingor. Ero in un tale stato di tensione nervosa che mi aspettavo
di vedere lo spettro di Amleto vagare sulla leggendaria terrazza.
“Sublime pazzo!” mi dicevo, «certo tu ci approveresti! Forse ci
seguiresti addirittura per venire al centro della Terra a cercarvi una
soluzione al tuo eterno problema!”
Ma su quelle antiche mura non comparve nulla. D'altra parte il
castello è assai più recente dell'eroico principe di Danimarca: oggi
funge da sontuosa guardiola al custode dello stretto del Sund,
attraverso il quale, passano ogni anno quindicimila navi di tutte le
nazionalità.
Il castello di Kronborg scomparve ben presto nella foschia, così
come la torre di Helsingor che sorge sulla costa svedese, e la goletta si
piegò un poco sotto i venti del Kattegat.
La Valkyrie era un ottimo veliero, ma con le navi a vela non si sa
mai a sufficienza su che cosa contare. Trasportava a Reykjawik
carbone, utensili domestici, stoviglie, abiti di lana e un carico di
frumento. Cinque uomini di equipaggio, tutti danesi, bastavano alla
manovra.

17 Piccolo locale costruito sopra il ponte di coperta.
18 Espressione usata per indicare quando il vento prende la nave in una direzione intermedia fra la poppa
e la direzione perpendicolare alla chiglia.
19 Vela di trinchetto: la vela più grande e più bassa dell'albero di trinchetto, che è quello più vicino a
prua. Randa: vela di taglio, trapezoidale, con il lato anteriore addossato all'albero (nel nostro caso, di
mezzana), quello superiore legato a un'asta inclinata detta picco, e quello inferiore a un trave orizzontale
(boma).
Vela dì gabbia: nome generico dato alle seconde vele degli alberi (precisamente essa è però la
seconda vela dell'albero di maestra). Vela dì parrocchetto: vela quadra che si spiega sopra quella di
trinchetto; è una delle gabbie.
www.youfriend.it
48
— Quanto durerà la traversata? — domandò lo zio al capitano.
— Una decina di giorni, — rispose questi, — se non troviamo troppi
groppi20 di nord-ovest al traverso21 delle isole Faroer.
— Ma, alla fine, non vi capita di subire dei ritardi gravi?
— No, signor Lidenbrock; state tranquillo, arriveremo.
Verso sera la goletta doppiò22 il capo Skagen all'estremità
settentrionale della Danimarca, attraversò durante la notte lo
Skagerrak, accostò21 l'estremità della Norvegia al traverso del capo
Lindesnes ed entrò nel mare del Nord. Due giorni dopo eravamo in
vista delle coste della Scozia all'altezza di Peterhead, e la Valkyrie si
diresse verso le isole Faroer passando fra le Orcadi e le Shetland.
Ben presto la nostra goletta fu battuta dalle onde dell'Atlantico;
dovette bordeggiare22 contro il vento del nord e raggiunse con molta
fatica le Faroer. Il giorno 8 il capitano avvistò Myganness, la più
orientale di tali isole, e da quel momento fece rotta dritto sul capo
Portland, situato sulla costa meridionale dell'Islanda.
Durante la traversata non si verificarono incidenti degni di nota. Io
resistetti abbastanza bene al mal di mare; lo zio, invece, con suo grande
dispetto (e vergogna ancora maggiore), stette continuamente male.
Non poté perciò interrogare il capitano Bjarne sullo Sneffels, i
mezzi di comunicazione e le facilità di trasporto; dovette rimandare
queste spiegazioni all'arrivo e rimase sempre sdraiato nella sua cabina,
i cui tramezzi scricchiolavano ad ogni beccheggiata23 della nave. A
dire il vero se lo meritava un pochino.
Il giorno 11 rilevammo24 il capo Portland. Il tempo, bello, permise
di vedere il Myrdals Jokull, che lo sovrasta. Il capo è formato da un
grosso monte dai fianchi scoscesi, che si erge solitario sulla spiaggia.

20 Groppo: colpo di vento improvviso é violento spesso accompagnato da pioggia. 21 Al traverso: con
questa espressione si definisce tutto ciò che è in direzione perpendicolare alla chiglia della nave. 22
Doppiare: superare.
21 Accostare: avvicinarsi alla riva.
22 Bordeggiare: percorrere a zig-zag una rotta in modo da raggiungere alla fine di ogni bordo il punto
situato dalla parte donde proviene il vento.
23 Beccheggiata: oscillazione del beccheggio, ossia del movimento oscillatorio di una nave che solleva
alternativamente la prora e la poppa.
24 Rilevare: segnare sulla carta nautica la posizione della nave rispetto ad alcuni punti fissi della costa.
www.youfriend.it
49
La Valkyrie si tenne a debita distanza dalla costa seguendola in
direzione ovest fra numerosi branchi di balene e di pescecani. Presto
apparve un'enorme roccia forata, attraverso la quale le onde bianche di
schiuma passavano, frangendosi con violenza. Gli isolotti di Westman
parvero spuntare dall'oceano come dei germogli di rocce su una
pianura liquida. A questo punto la goletta prese il largo per superare, a
distanza di sicurezza, il capo Reykjanes, che forma l'angolo
occidentale dell'Islanda.
Il mare, molto agitato, impediva allo zio di salire sul ponte per
ammirare le coste frastagliate e battute dai venti di sud-ovest.
Quarantott'ore dopo, passata una tempesta che costrinse la goletta a
fuggire con le vele serrate,25 fu rilevata a est la boa della punta Skagen,
i cui scogli pericolosi si prolungano a gran distanza sott'acqua. Un
pilota islandese venne a bordo, e tre ore dopo la Valkyrie gettava le
ancore davanti a Reykjawik nella baia di Faxa.
Il professore uscì finalmente dalla cabina, pallido, disfatto, ma
sempre pieno di entusiasmo, e con uno sguardo di soddisfazione negli
occhi.
La popolazione della città, strettamente interessata all'arrivo di una
nave, nella quale ciascuno ha qualche cosa da prendere, si affollava sul
molo.
Lo zio aveva fretta di lasciare la sua prigione galleggiante, per non
dire il suo ospedale. Ma prima di lasciare il ponte della goletta, mi
trascinò a prua e là mi mostrò col dito, nella parte settentrionale della
baia, un'alta montagna a due punte, un doppio cono coperto di nevi
perpetue.
— Lo Sneffels, — gridò, — lo Sneffels!
Poi, dopo avermi raccomandato col gesto un silenzio assoluto,
discese nella lancia che l'aspettava. Io lo seguii e dopo non molto
tempo mettevamo piede sul suolo islandese.
Dapprima apparve un uomo di bell'aspetto che indossava l'uniforme
di generale. Era però semplicemente un magistrato, il governatore
dell'isola, il barone26 Trampe in persona. Il professore comprese subito

25 Con le vele chiuse, arrotolate sul pennone.
26 Lapsus dell'Autore:_ nel Capitolo VIII il governatore Trampe è detto conte, non barone.
www.youfriend.it
50
chi egli fosse: consegnò al governatore le sue lettere di Copenaghen,
ed ebbe inizio una breve conversazione in danese, alla quale io rimasi
(per ovvie ragioni) del tutto estraneo. Ma da quel primo colloquio
derivò che il barone Trampe si metteva a completa disposizione del
professor Lidenbrock.
Lo zio fu accolto pure molto bene dal sindaco, signor Finsen, non
meno militare (per l'uniforme) del governatore, ma come lui pacifico
per indole e per qualifica.
Quanto al vescovo ausiliare, monsignor Pictursson, stava
compiendo al momento una visita pastorale nel ballato del Nord;
dovevamo perciò rinunciare momentaneamente ad essergli presentati.
Persona simpaticissima, e il cui aiuto ci fu in seguito prezioso, fu il
signor Fridriksson, professore di scienze alla scuola di Reykjawik.
Questo scienziato modesto parlava solamente islandese e latino; venne
ad offrirmi il suo aiuto nella lingua di Orazio, ed io sentii che eravamo
fatti per comprenderci. Fu infatti la sola persona con la quale potei
intrattenermi durante il soggiorno in Islanda.
Delle tre stanze che formavano la sua casa, quella bravissima persona
ne mise due a, nostra disposizione; e ben presto vi fummo sistemati
con i nostri bagagli, la cui quantità meravigliò parecchio gli abitanti di
Reykjawik.
— Ebbene, Axel, — mi disse mio zio, — le cose procedono
benissimo, e il più difficile è fatto.
— Il più difficile? — esclamai.
— Certamente, ora dobbiamo soltanto scendere.
— Se la prendete così, avete ragione; ma alla fine, dopo essere scesi,
bisognerà risalire, penso.
— Oh! Ma questo non mi preoccupa affatto! Su! Non c'è tempo da
perdere. Andrò in biblioteca; può darsi che ci sia qualche manoscritto
di Saknussemm, e sarei lieto di consultarlo.
— Nel frattempo io visiterò la città. Non farete anche voi
altrettanto?
— Bah! La cosa m'interessa poco. L'interessante qui in Islanda non
è tanto sopra il suolo, quanto sotto.
Uscii e girai senza meta.
www.youfriend.it
51
Non sarebbe stato facile smarrirsi nelle due vie di Reykjawik. Non
fui quindi obbligato a chiedere informazioni circa la strada, cosa che,
nella lingua dei gesti, espone a molti errori di interpretazione.
La città si stende su un terreno basso e paludoso, fra due colline.
Un'immensa colata lavica la copre da un lato e scende digradando
dolcemente verso il mare. Dall'altra parte si stende la grande baia di
Faxa limitata al nord dall'enorme ghiacciaio dello Sneffels, e nella
quale in quel momento solo la Valkyrie era alla fonda. Di solito i
guardapesca inglesi e francesi stanno ancorati al largo; ma in quel
momento erano in servizio sulle coste orientali dell'isola.
La strada più lunga di Reykjawik è parallela alla spiaggia; lì abitano
i mercanti e i negozianti in casette di legno fatte di travi rosse disposte
orizzontalmente; l'altra strada situata più ad ovest corre verso un
laghetto fra le case del vescovo e delle altre persone che non si
occupano di commercio.
Ben presto percorsi tutte quelle vie tristi e monotone; intravedevo a
volta un angolo di praticello scolorito, simile ad un vecchio tappeto di
lana consumato dall'uso, o delle specie di orti, i cui scarsi prodotti,
patate, cavoli e lattughe avrebbero figurato degnamente su una tavola
lillipuziana; anche alcune violacciocche malaticce cercavano di
prendere un pezzettino di sole.
Circa a metà della strada dove non vi erano i negozi trovai il
cimitero, cintato da un muro di terra, nel quale non mancava certo il
posto. Poi in pochi passi giunsi alla casa del governatore, una topaia in
confronto al Palazzo della città di Amburgo, ma un palazzo di fronte
alle capanne della popolazione islandese.
Fra il laghetto e la città sorgeva la chiesa, fabbricata secondo lo stile
protestante, di pietre calcinate, fornite dai vulcani stessi. Il suo tetto di
tegole rosse, sotto i violenti venti dell'ovest, veniva spesso sollevato e
disperso nell'aria, con gran danno dei fedeli.
Sopra una collinetta, nelle vicinanze, vidi la scuola nazionale dove,
come seppi più tardi dal nostro ospite, si insegnava l'ebraico, l'inglese,
il francese e il danese, quattro lingue di cui a mia vergogna non
conoscevo una sillaba. Sarei stato l'ultimo dei quaranta allievi di quel
piccolo collegio e indegno di dormire con loro in quelle specie di
www.youfriend.it
52
armadi a due scompartimenti dove individui più delicati morirebbero
soffocati sin dalla prima notte.
In tre ore visitai non solo la città, ma anche i suoi dintorni. Il
panorama generale era stranamente triste. Niente alberi, e quasi
nessuna vegetazione.
Dovunque gli spigoli nudi delle rocce vulcaniche. Le capanne degli
islandesi sono fatte di terra e di torba, ed i muri sono inclinati verso
l'interno; sembrano tetti appoggiati direttamente sul terreno; solo che
questi tetti sono prati piuttosto fertili; a causa del calore della casa
l'erba vi cresce piuttosto bene e vien falciata accuratamente all'epoca
dei fieni, altrimenti gli animali domestici verrebbero a pascolare sopra
quelle verdi case.
Durante il mio giro d'esplorazione incontrai pochi abitanti.
Ritornando alla via con i negozi, vidi la maggior parte della
popolazione intenta a far seccare, salare e caricare merluzzi, prodotto
principale di esportazione. Gli uomini sembravano robusti, ma
massicci, specie di tedeschi biondi, dallo sguardo pensoso, che si
sentono un po' fuori del mondo, poveri esiliati su questa terra di
ghiaccio, che la natura avrebbe fatto meglio a far nascere esquimesi,
poiché li aveva condannati a vivere entro il limite del circolo polare!
Cercavo invano di cogliere un sorriso sui loro volti; ridevano qualche
volta con una specie di contrazione involontaria dei muscoli, ma non
sorridevano mai.
Il loro abbigliamento consisteva in una grossolana casacca di lana
nera, nota nei paesi scandinavi col nome di vadmel, un cappello a
larghe tese, calzoni profilati di rosso e in un pezzo di cuoio ripiegato
in forma di calzatura.
Le donne, dall'aspetto triste e rassegnato, piuttosto graziose ma
senza espressione, indossavano un corpetto e una gonna di vadmel
scuro: le ragazze portavano sui capelli intrecciati a ghirlanda una
cuffietta bruna lavorata a maglia; maritate, si avvolgevano la testa con
fazzoletti colorati, sormontati da un pennacchio di tela bianca.
Dopo una lunga passeggiata quando ritornai a casa del signor
Fridriksson, mio zio era già là in compagnia del suo ospite.
www.youfriend.it
53
CAPITOLO X
Il pranzo era pronto e fu divorato con avidità dal professor
Lidenbrock, al quale la dieta forzata del viaggio aveva trasformato lo
stomaco in un abisso profondo. Quel pasto, più danese che islandese,
non ebbe nulla di notevole per se stesso; ma il nostro ospite, più
islandese che danese, mi ricordò gli eroi dell'ospitalità antica. E mi
sembrò evidente che fossimo considerati in casa sua più di lui stesso.
La conversazione venne fatta nella lingua del paese, che però mio
zio inframmezzava di tedesco e il signor Fridriksson di latino, perch'io
potessi comprenderla. Verte su problemi scientifici, come si addice fra
studiosi; ma il professor Lidenbrock parlava con estrema cautela, e i
suoi occhi mi raccomandavano, a ogni frase, di mantenere un silenzio
assoluto circa i nostri progetti futuri.
Il signor Fridriksson prima di tutto s'informò dallo zio circa i
risultati delle sue ricerche alla biblioteca.
— La vostra biblioteca! — esclamò questi, — ma se non è composta
altro che da libri spaiati su scaffali quasi completamente vuoti!
— Come! — rispose il signor Fridriksson, — possediamo ottomila
volumi, molti dei quali preziosi e rari, opere in antico scandinavo, e
tutte le novità che ci vengono mandate ogni anno da Copenaghen.
— Ma dove avete questi ottomila volumi? Da parte mia...
— Eh! signor Lidenbrock, girano per il paese. Amiamo lo studio
nella nostra isola di ghiaccio! Non vi è contadino o pescatore che non
sappia leggere e che non legga. Noi crediamo che i libri, anziché
ammuffire dietro una grata di ferro, lontano dagli sguardi curiosi,
debbano consumarsi sotto gli occhi dei lettori. Così questi volumi
passano di mano in mano sfogliati, letti e riletti, e spesso ritornano al
loro scaffale soltanto dopo un anno o due di assenza.
— Nel frattempo, — rispose mio zio con un certo dispetto, — gli
stranieri...
— Che volete! Gli stranieri hanno nei loro paesi le loro biblioteche,
e, prima di tutto, bisogna che i nostri contadini si istruiscano. Ve lo
ripeto, l'amore per lo studio è nel sangue islandese. Perciò nel 1816
www.youfriend.it
54
noi abbiamo fondato una società letteraria che procede bene: molti
studiosi stranieri si onorano di farne parte; essa pubblica libri
educativi ad uso dei nostri compatrioti e rende veri servigi al paese.
Se volete essere uno dei nostri membri corrispondenti, signor
Lidenbrock, ci farete moltissimo piacere.
Lo zio, che apparteneva già a un centinaio di società scientifiche,
accettò con una benevolenza che lusingò il signor Fridriksson.
— Ed ora, — riprese a dire, — indicatemi i libri che speravate di
trovare nella nostra biblioteca; forse posso darvi qualche informazione.
Guardai lo zio. Egli esitò a rispondere. La cosa centrava in pieno i
suoi piani. Tuttavia, dopo aver riflettuto, decise di parlare.
— Signor Fridriksson, — disse, — volevo sapere se, fra le opere
antiche, possedevate quelle di Arne Saknussemm.
— Arne Saknussemm! — rispose il professore di Reykjawik. —
Intendete parlare di quello scienziato del XVI secolo, famoso
naturalista, alchimista e viaggiatore?
— Precisamente.
— Una delle glorie della letteratura e della scienza islandesi?
— Proprio lui.
— Un uomo di gran fama?
— Siamo d'accordo.
— E la cui audacia era pari al genio?
— Vedo che lo conoscete a meraviglia.
Lo zio non stava più nella pelle dalla gioia di udir parlare così del
suo eroe, e divorava con gli occhi il signor Fridriksson.
— E dunque, — chiese, — le sue opere?
— Ah! Ma noi non le abbiamo, le sue opere.
— Come! In Islanda?
— Non esistono né in Islanda né altrove.
— E perché?
— Perché Arne Saknussemm fu perseguitato come eretico, e nel
1573 le sue opere furono arse a Copenaghen per opera del carnefice.
— Benissimo! Perfettamente! — esclamò lo zio con grande
scandalo del professore di scienze.
— Come? — fece questi.
www.youfriend.it
55
— Sì! Tutto si spiega, tutto si concatena, tutto è chiaro, e comprendo
ora perché Saknussemm, posto all'indice e costretto a nascondere le
scoperte del suo genio, dovesse mascherare sotto un incomprensibile
criptogramma il segreto...
— Che segreto? — domandò vivamente il signor Fridriksson.
— Un segreto che... del quale... — balbettò lo zio.
— Avete forse qualche documento particolare? — chiese il nostro
ospite.
— No... facevo una semplice supposizione.
— Bene, — rispose il signor Fridriksson, il quale ebbe la cortesia
di non insistere, vedendo il turbamento del suo interlocutore. — Spero,
— aggiunse, — che non lascerete la nostra isola senza aver attinto alle
sue ricchezze minerali.
— Certamente, — rispose mio zio; — ma arrivo un po' tardi; altri
scienziati saranno passati di qui.
— Sì, signor Lidenbrock; i lavori dei signori Slafsen e Povelsen,
eseguiti per ordine del re, gli studi di Troïl, la missione scientifica dei
signori Gaimard e Robert, a bordo della corvetta francese La
Recherche,27 e, per finire, le osservazioni degli scienziati imbarcati
sulla fregata La Reine Hortense, hanno contribuito validamente
all'esplorazione dell'Islanda. Tuttavia, credetemi, rimane ancora molto
da fare.
— Credete? — chiese lo zio bonariamente e cercando di moderare
il lampo dei suoi occhi.
— Sì. Quante montagne, quanti ghiacciai e vulcani poco noti
rimangono ancora da studiare! Guardate, senza andare oltre, guardate
quella montagna all'orizzonte. È lo Sneffels.
— Ah! — ripeté mio zio, — lo Sneffels?
— Sì, uno dei vulcani più strani e il cui cratere viene esplorato assai
raramente. — Spento?
— Da cinquecento anni.

27 La Recherche fu inviata nel 1835 dall'ammiraglio Duperré, per trovare le tracce d'una spedizione
perduta, quella del signor de Blosseville e della Lilloise, di cui non si seppe mai più nulla. (N.d.A.)
www.youfriend.it
56
— Molto bene! — rispose lo zio incrociando freneticamente le
gambe per non balzare in aria, — mi piacerebbe cominciare i miei studi
geologici da questo Seffel... Fessel... come lo chiamate?
— Sneffels, — rispose l'ottimo signor Fridriksson.
Questa parte della conversazione aveva avuto luogo in latino; io
avevo capito tutto e con grandi sforzi riuscivo a mantenermi serio nel
vedere mio zio cercare di trattenere la sua soddisfazione che straripava
da ogni parte. Egli cercava di darsi un'aria innocente che somigliava
alla smorfia d'un vecchio diavolo.
— Sì! — disse, — le vostre parole mi fanno decidere! Cercheremo
di scalare questo Sneffels e forse anche di studiare il suo cratere.
— Sono molto spiacente, — rispose il signor Fridriksson, — che le
mie occupazioni non mi consentano di assentarmi; vi avrei
accompagnato con piacere e con profitto.
— Oh! no, no, — rispose vivamente lo zio; — non vogliamo
disturbare nessuno, signor Fridriksson; vi ringrazio di tutto cuore. La
compagnia di uno scienziato vostro pari mi sarebbe stata utilissima;
ma i doveri della vostra professione...
Spero sinceramente che il nostro ospite, nell'innocenza della sua
anima islandese, non comprendesse le grossolane facezie dello zio.
— Approvò moltissimo la vostra idea, signor Lidenbrock,
d'incominciare da quel vulcano, — disse; — là potrete raccogliere
moltissime osservazioni bizzarre. Ma ditemi, come pensate di
raggiungere la penisola dello Sneffels?
— Per mare, attraversando la baia. È la strada più breve.
— Senza dubbio, ma è impossibile prenderla.
— Perché?
— Perché non abbiamo neppure una lancia a Reykjawik.
— Perbacco!...
— Bisognerà andare via terrà, seguendo la costa. Sarà più lungo,
ma più interessante.
— Sta bene. Penserò a procurarmi una guida.
— Ne ho appunto una da offrirvi.
— Un uomo sicuro, intelligente?
www.youfriend.it
57
— Sì, un abitante della penisola, un cacciatore di eider, 28
abilissimo, di cui sarete contento. Parla benissimo il danese.
— E quando potrò vederlo?
— Domani, se vi fa piacere.
— E perché non oggi?
— Perché arriva solo domani.
— A domani, allora, — rispose lo zio con un sospirò.
Quest'importante conversazione ebbe termine alcuni istanti dopo con
caldi ringraziamenti del professore tedesco al professore islandese.
Durante, il pranzo, mio zio aveva appreso cose importantissime, fra le
quali la storia di Saknussemm, il perché del suo misterioso documento,
e per quale ragione il suo ospite non poteva accompagnarlo nella
spedizione, e che il giorno dopo avrebbe avuto una guida a sua
disposizione.

28 Specie di anatra delle regioni settentrionali, dalle piume del petto particolarmente morbide e delicate.
www.youfriend.it
58
CAPITOLO XI
Alla sera feci una breve passeggiata lungo le rive di Reykjawik, e
ritornai presto a coricarmi sul mio letto di grosse tavole, dove dormii
profondamente.
Quando mi svegliai, udii lo zio che parlava loquacemente nella
stanza accanto. Mi alzai subito e mi affrettai a raggiungerlo.
Stava parlando in danese con un uomo d'alta statura e dal fisico
vigoroso. Quel giovanottone pareva essere forte come pochi. I suoi
occhi, in un testone dall'espressione ingenua, mi sembrarono
intelligenti; erano di un azzurro profondo. Lunghi capelli che
sarebbero passati per rossi anche in Inghilterra, ricadevano sulle sue
spalle atletiche. Questo indigeno era agile, ma muoveva pochissimo le
braccia come se ignorasse o sdegnasse il linguaggio dei gesti. Tutto
rivelava in lui un carattere perfettamente calmo, non indolente ma
tranquillo. Si capiva che non chiedeva nulla a nessuno, che lavorava
come gli pareva e che niente al mondo poteva sbigottire o turbare la
sua filosofia.
Indovinai le sfumature di quel carattere dal modo con cui l'islandese
ascoltò rinfervorato sproloquio del suo interlocutore. Se ne rimaneva
con le braccia incrociate, immobile, in mezzo al gesticolare sempre più
violento dello zio; per dir di no la sua testa girava da sinistra a destra,
si piegava per dir di sì, e così poco, che i suoi lunghi capelli quasi non
si muovevano. Era l'economia del movimento portata fino all'avarizia.
Vedendo quell'uomo non avrei certo indovinato che fosse
cacciatore di professione; d'accordo che non avrebbe spaventato la
selvaggina, ma come poteva raggiungerla?
La cosa mi fu spiegata quando seppi dal signor Fridriksson che
quell'uomo tranquillo era semplicemente un “cacciatore di eider”,
uccello la cui lanuggine costituisce la maggior ricchezza dell'isola. In
realtà tale lanuggine è piuma di prima qualità e si può raccogliere senza
troppo spreco di movimenti.
www.youfriend.it
59
Nei primi giorni d'estate la femmina dell'eider, una specie di graziosa
anatra, va a costruirsi il nido fra le rocce dei fjörds29 che frastagliano
la costa. Costruito il nido, lo tappezza con piume finissime che si
strappa dal ventre. Allora il cacciatore, o meglio il negoziante, arriva,
prende il nido e la povera femmina è costretta a ricominciare il suo
lavoro. La cosa continua finché le rimane un po' di lanuggine.
Quando si è spennata del tutto tocca al maschio spiumarsi. Ma
siccome le sue penne, dure e rozze, non hanno valore commerciale, il
cacciatore non si affatica a rubargli il letto della sua nidiata; il nido,
così, viene terminato, la femmina vi depone le uova, i pulcini
nascono, e l'anno seguente ricomincia E raccolto delle piume finì.
Ora, siccome l’eider non sceglie le rocce scoscese per costruirvi il
suo nido, ma piuttosto quei grossi massi piatti e orizzontali che
digradano verso il mare, il cacciatore islandese poteva esercitare il suo
mestiere senza doversi agitare molto. Era in pratica un contadino che
non doveva né seminare né falciare la sua messe, ma solo raccoglierla.
Questo personaggio serio, flemmatico e silenzioso si chiamava
Hans Bjelke; veniva raccomandato dal signor Fridriksson e doveva
essere la nostra futura guida. Le sue maniere facevano un bizzarro
contrasto con quelle dello zio.
Tuttavia essi s'intesero facilmente. Né l'imo né l'altro badava al
prezzo, l'uno era pronto ad accettare ciò che gli veniva offerto, l'altro
disposto a dare ciò che gli sarebbe stato chiesto. Mai contratto fu
stipulato più prontamente.
Si stabilì che Hans s'impegnava a condurci al villaggio di Stapi,
sulla costa meridionale della penisola dello Sneffels, ai piedi stessi del
vulcano. Via terra bisognava percorrere circa ventidue miglia, 30
distanza che, secondo l'opinione dello zio, si sarebbe potuta coprire in
due giorni.
Ma quando seppe che si trattava di miglia danesi di ventiquattromila
piedi, dovette rifare il conto e calcolare, tenendo presenti le cattive
strade, sette o otto giorni di viaggio.

29 Nome dato ai golfi stretti nei paesi scandinavi.
30 Miglio terrestre = km 1,609.
www.youfriend.it
60
www.youfriend.it
61
Quattro cavalli dovevano essere posti a sua disposizione; due per uso
nostro, due per i bagagli. Hans secondo la sua abitudine sarebbe andato
a piedi. Egli conosceva perfettamente questa parte della costa e
promise di prendere la via più corta.
Il suo contratto con lo zio non scadeva però al nostro arrivo a Stapi;
egli doveva starsene al suo servizio per tutto il tempo necessario alle
sue escursioni scientifiche dietro ricompensa di tre riksdalers alla
settimana.31 Solo fu espressamente convenuto che tale somma doveva
essere pagata alla guida ogni sabato sera, condizione sine qua non del
suo impegno.
La partenza fu fissata per il 16 giugno. Lo zio volle dar la caparra
del contratto al cacciatore, ma costui rifiutò con una sola parola: —
“Efter” — disse.
— Dopo, — mi tradusse il professore come spiegazione. Stipulato
il contratto, Hans se ne andò tutto d'un pezzo.
— Un uomo fantastico! — esclamò mio zio; — ma non s'aspetta
certo la meravigliosa parte che l'avvenire gli riserva.
— Allora ci accompagna dunque fino al...
— Sì, Axel, fino al centro della Terra.
Dovevano passare ancora quarantott'ore; e con mio estremo
dispiacere dovetti dedicarle ai preparativi; facemmo uso di tutta la
nostra intelligenza per collocare ogni oggetto nel modo migliore, da
una parte gli strumenti, le armi dall'altra, qui gli utensili, là i viveri. In
tutto quattro fagotti. Gli strumenti comprendevano:
1° Un termometro centigrado di Eigei, graduato fino a 150°, il che
mi pareva o troppo o troppo poco. Troppo se il calore avesse dovuto
salire fino a quel punto, perché in tal caso saremmo arrostiti. Troppo
poco se si trattava di misurare la temperatura delle sorgenti o di
qualche altra materia in fusione;
2° Un manometro ad aria compressa adattato in modo da indicare
le pressioni superiori a quelle dell'atmosfera a livello del mare. Infatti
il solito barometro sarebbe stato insufficiente, dato che la pressione

31 Sedici franchi e novantotto centesimi. (N.d.A)
www.youfriend.it
62
atmosferica sarebbe aumentata proporzionalmente alla nostra discesa
sotto la superficie della Terra;
3° Un cronometro di Boissonnas junior di Ginevra, regolato
esattamente sul meridiano di Amburgo;
4° Un inclinometro e un declinometro;32
5° Un cannocchiale notturno;
6° Due apparecchi di Ruhmkorff, i quali per mezzo di corrente
elettrica dovevano fornirci una fonte di luce portatile, sicura e poco
ingombrante. 33
Le armi consistevano in due carabine di Purdley More e Co., e in
due rivoltelle Colt. Perché delle armi? Non avremmo dovuto temere
né selvaggi né, immagino, bestie feroci. Ma lo zio sembrava tenere
all'arsenale non meno che agli strumenti, e in modo particolare ad una
gran quantità di cotone fulminante inalterabile all'umidità e la cui forza
dirompente è molto superiore a quella della normale polvere pirica.
Gli utensili comprendevano due picconi, due zappe, una scala di
corda, tre bastoni ferrati, ima scure, un martello, una dozzina di cunei
e di chiodi da montagna e lunghe corde a nodi. Tutto ciò formava un
bel volume, poiché la scala era lunga un centinaio di metri.
Infine vi erano le provviste; il fagotto non era grosso, ma
rassicurante, poiché sapevo che in carne secca e in gallette conteneva
cibo per sei mesi. Il gin rappresentava tutta la parte liquida e l'acqua
mancava del tutto; ma avevamo delle borracce e lo zio contava sulle
sorgenti per riempirle. Le obiezioni che avevo potuto fare sulla loro
qualità, la loro temperatura ed anche sul caso che non vi fossero affatto
erano rimaste infruttuose.

32 Strumenti per misurare l'inclinazione e la declinazione magnetica.
33 L'apparecchio del signor Ruhmkorff consiste in una pila di Bunsen, attivata mediante bicromato di
potassa assolutamente inodore; una bobina d'induzione comunica la elettricità prodotta dalla pila a una
lanterna di struttura speciale, nella quale è stato fatto il vuoto, lasciando solo un residuo di anidride
carbonica o di azoto. Quando l'apparecchio è in funzione, questo gas diventa luminoso e produce una luce
bianca e costante. La pila e la bobina sono collocate in un sacco di cuoio che il viaggiatore porta a tracolla.
La lanterna, disposta fuori del sacco, rischiara più che a sufficienza anche la più profonda oscurità e
permette di spingersi, senza timore di esplosioni, in mezzo ai gas più infiammabili e non si spegne neppure
dentro i più profondi corsi d'acqua. Il signor Ruhmkorff è uno scienziato ed abile fisico; la sua maggiore
scoperta è appunto la bobina d'induzione [rocchetto di Ruhmkorff] che permette di produrre elettricità ad
alta tensione. Ha ottenuto nel 1864 il premio quinquennale di 50.000 franchi che la Francia concedeva
alla più intelligente applicazione dell'elettricità. (N.d.A)
www.youfriend.it
63
Per completare l'elenco esatto dei nostri oggetti da viaggio,
aggiungerò una farmacia portatile contenente forbici a punte smussate,
stecche per fratture, un rotolo di fascia elastica, bende e compresse,
sparadrappo, una lancetta per salassi, tutte cose che facevano uno
spiacevole effetto; inoltre una serie di boccettine contenenti destrina,
alcool denaturato, acqua vegeto-minerale, etere, aceto aromatico e
ammoniaca, tutti medicamenti di uso poco rassicurante; infine le
sostanze necessarie agli apparecchi di Ruhmkorff.
Lo zio non aveva dimenticato la scorta di tabacco, di polvere da
sparo e di miccia e neppure una fascia di cuoio che egli portava per
cintura e in cui si trovava una notevole quantità di monete d'oro,
d'argento e di carta. Sei paia di ottime calzature, impermeabilizzate da
una ricopertura di catrame e di gomma elastica, erano pure comprese
nel fagotto degli utensili.
— Vestiti, calzati ed equipaggiati in questo modo, non vi sono
ragioni per non andare lontano, — mi disse lo zio.
La giornata del 14 fu dedicata interamente a sistemare questi diversi
oggetti. La sera pranzammo in casa del barone Trampe, con il sindaco
di Reykjawik e il dottor Hyaltalin, il primo medico del paese. Il signor
Fridriksson non era nel numero dei commensali; seppi in seguito che
era in disaccordo col governatore per una questione amministrativa e
che i due non si scambiavano visite. Non potei perciò comprendere una
sillaba di ciò che si disse durante quel pranzo semiufficiale; notai solo
che mio zio parlò in continuazione.
Il giorno seguente, 15, i preparativi furono completati. Il nostro
ospite fece un grande favore al professore facendogli dono dì una carta
dell'Islanda, molto più precisa di quella di Henderson, la carta del
signor Olaf Nikolas Olsen, in scala 1: 480.000, e pubblicata dalla
Società letteraria islandese, eseguita sulla scorta dei lavori geodetici
del signor Scheel Frisac, e del rilevamento topografico del signor
Bjorn Gumlaugsonn. Era un prezioso documento per un mineralogista.
L'ultima sera trascorse in conversazione casalinga col signor
Fridriksson, per il quale provavo viva simpatia; alla conversazione
seguì un sonno agitato, almeno per parte mia.
www.youfriend.it
64
Alle 5 del mattino fui destato dal nitrito di quattro cavalli che
scalpitavano sotto la mia finestra. Mi vestii in fretta e scesi nella via.
Lì, Hans terminava di caricare i nostri bagagli, per così dire senza
muoversi e tuttavia con un'abilità eccezionale. Lo zio faceva più
rumore che fatti, e la guida sembrava preoccuparsi pochissimo delle
sue indicazioni.
Alle sei tutto fu in ordine. Il signor Fridriksson ci strinse la mano,
mio zio lo ringraziò in islandese e di gran cuore della sua gentile
ospitalità; io storpiai nel mio latino migliore qualche saluto cordiale,
poi balzammo in sella, ed il signor Fridriksson, col suo ultimo addio,
mi gettò questo verso di Virgilio che sembrava fatto apposta per noi,
viaggiatori incerti del percorso da seguire:
Et quacumque viam dederit fortuna sequamur.34

34 "E seguiamo in qualunque direzione la via che la sorte ci ha dato».
www.youfriend.it
65
CAPITOLO XII
Eravamo partiti con tempo coperto, ma stabile. Non dovevamo
temere né calori affaticanti né piogge disastrose. Un vero tempo da
turisti.
Il piacere di cavalcare attraverso un paese ignoto mi rendeva di
facile contentatura agli inizi dell'impresa. Mi abbandonavo
completamente alla felicità dell'escursionista, fatta di desideri e di
libertà, e cominciavo a vedere la cosa sotto un altro punto di vista.
“D'altra parte”, mi dicevo, “che cosa rischio? Di viaggiare in mezzo
al paese più curioso! Di scalare una montagna notevolissima! E alla
peggio di scendere in fondo a un cratere spento! È chiaro che quel
Saknussemm non ha fatto di più. Quanto all'esistenza d'una galleria
che porti al centro della Terra è fantasia pura! Una cosa impossibile!
Accettiamo dunque senza mercanteggiare ciò che questa spedizione ha
di buono”.
Avevo appena finito questo ragionamento, quando lasciammo
Reykjawik.
Hans era in testa e camminava con un passo rapido, eguale e
continuo. I due cavalli carichi dei nostri bagagli lo seguivano senza che
fosse necessario guidarli; mio zio ed io venivamo dietro, e in verità
non facevamo una magra figura sopra le nostre cavalcature, piccole,
ma vigorose.
L'Islanda è una delle grandi isole d'Europa; misura
millequattrocento miglia di superficie ed ha soltanto sessantamila
abitanti. I geografi l'hanno divisa in quattro settori e noi dovevamo
attraversare quasi obliquamente quello che porta il nome di Paese di
Sud-Ovest (Sudvestr Fjördur).
Nel lasciare Reykjawik, Hans aveva cominciato a seguire la riva del
mare. Attraversavamo magri pascoli che si davano un gran daffare per
esser verdi; il giallo riusciva meglio. Le sommità rugose dei massi
trachitici svanivano all'orizzonte nelle nebbie dell'est; qua e là, alcune
zone innevate, concentrando la luce diffusa, risplendevano sul versante
delle alture lontane; certi picchi che si ergevano più arditi, foravano le
www.youfriend.it
66
nuvole grigie e riapparivano al di sopra dei vapori mobili, come scogli
emergenti nel cielo.
Spesso quelle catene di aride rocce formavano una punta verso il
mare e si spingevano fino sulla zona dei pascoli; ma rimaneva sempre
spazio sufficiente, per passare. D'altra parte i nostri cavalli sceglievano
istintivamente i passaggi più opportuni senza mai rallentare il passo.
Lo zio non aveva neppure la consolazione di incitare la sua cavalcatura
con la voce o col frustino; non gli era concesso d'essere impaziente.
Quanto a me non riuscivo a trattenere il sorriso vedendolo così grande
sul suo cavallino; e, poiché le sue lunghe gambe sfioravano il suolo,
aveva tutta l'aria di un centauro a sei piedi.
— Brava bestia! Brava bestia! — diceva. — Vedrai, Axel, non c'è
animale che superi per intelligenza il cavallo islandese. Nevi,
tempeste, sentieri impraticabili, rocce, ghiacciai, nulla lo arresta. È
coraggioso, sobrio, sicuro. Non mette mai le zampe in fallo, non si
ribella mai. Aspetta che incontriamo qualche fiume o qualche fjörd da
attraversare (e ne troveremo senza dubbio) e lo vedrai gettarsi
nell'acqua senza esitare, come un anfibio, e toccare la riva opposta. Ma
non trattiamolo bruscamente, lasciamolo fare, e percorreremo, su per
giù, le nostre dieci leghe al giorno.
— Noi senza dubbio, — risposi, — ma la guida?
— Non mi dà alcun pensiero. Costoro camminano senza
accorgersene. Questo, poi, si agita così poco che non deve affaticarsi.
Del resto, se sarà necessario gli cederò la mia cavalcatura, perché mi
verrebbero i crampi se non facessi un po' di moto. Le braccia si agitano
per bene, ma bisogna pensare anche alle gambe.
Frattanto si andava avanti a passo rapido. Il paese era ormai quasi
deserto. Qua e là una fattoria isolata, qualche böer35 solitario fatto di
legno, di terra e di blocchi di lava, appariva come un mendicante
sull'orlo d'un sentiero infossato. Queste capanne in rovina sembravano
implorare la carità dei passanti e per poco non si era tentati di far loro
l'elemosina. In questo paese le strade e perfino i sentieri mancavano

35 Casa del contadino islandese.
www.youfriend.it
67
assolutamente, e la vegetazione, per quanto fosse lenta a crescere,
cancellava presto le impronte dei pochi viaggiatori.
Eppure, questa parte del paese, posta a due passi dalla capitale, era
fra le regioni abitate e coltivate dell'Islanda. Che cosa dovevano essere
allora le regioni più deserte di quel deserto? Avevamo percorso mezzo
miglio senza incontrare né un contadino sulla porta della sua capanna
né un pastore selvaggio che facesse pascolare un gregge meno
selvaggio di lui; solo alcune mucche e alcuni montoni abbandonati a
se stessi. Che cosa dovevano essere le regioni agitate e sconvolte dai
fenomeni eruttivi, sorte in seguito a esplosioni vulcaniche e
sconvolgimenti sotterranei?
Dovevamo apprenderlo più tardi; ma consultando la carta di Olsen,
vidi che le evitavamo seguendo l'orlo frastagliato della costa. Infatti la
grande convulsione plutonica ha avuto luogo soprattutto all'interno
dell'isola; là gli strati orizzontali di rocce sovrapposte, chiamati trapps
in lingua scandinava, le fasce trachitiche, le eruzioni di basalto, di tufo,
di tutti i tipi di conglomerati vulcanici, le colate di lava e di porfido
fuso, hanno dato origine a un paese di un orrore straordinario. Allora
non sospettavo minimamente lo spettacolo che ci attendeva alla
penisola dello Sneffels, dove quegli sconvolgimenti d'una natura
infuocata hanno prodotto un caos formidabile.
Due ore dopo aver lasciato Reykjawik, giungemmo alla cittadina di
Gufuness chiamata aoalkirkja o chiesa principale. Non aveva nulla di
notevole; poche case in tutto: quanto in Germania riesce appena a
formare un piccolo villaggio.
Hans vi si trattenne una mezz'ora; divise il nostro pasto frugale,
rispose sì o no alle domande dello zio sulla natura della strada e quando
gli chiedemmo dove intendeva passare la notte, rispose
semplicemente:
— Gardär.
Consultai la carta per sapere che cosa fosse Gardär e vidi un
paesucolo con questo nome sulla riva dell'Hvalfjörd, a quattro miglia
da Reykjavik. Lo mostrai allo zio.
— Quattro miglia soltanto, — disse, — quattro miglia su ventidue!
Ecco una bella passeggiata!
www.youfriend.it
68
Volle fare un'osservazione alla guida, la quale, senza rispondere,
riprese il cammino precedendo i cavalli.
Tre ore dopo, sempre calpestando l'erba scolorita dei pascoli,
dovemmo aggirare il Kollafjörd, giro più facile e più breve della
traversata di questo golfo. Poco dopo entravamo in un pingstaosr,
luogo di giurisdizione comunale, chiamato Ejulberg, il cui campanile
avrebbe battuto mezzogiorno se le chiese islandesi potessero
permettersi il lusso d'un orologio; ma esse somigliano moltissimo ai
loro parrocchiani che non hanno orologio e ne fanno a meno.
Là fu dato da mangiare ai cavalli, poi ci avviammo per una riva
stretta fra una catena di colline e il mare, e giungemmo in breve
all'aoalkirkja di Brantar e un miglio più avanti a Saurbber annexia,
chiesa annessa, posta sulla riva meridionale del Hvalfjörd.
Erano le quattro del pomeriggio e avevamo fatto quattro miglia.
Il fjörd era largo in questo punto per lo meno mezzo miglio; le onde
si frangevano con fragore contro le rocce aguzze; il golfo si allargava
tra due pareti di roccia, ispecie di scarpata a picco alta tremila piedi,
notevole per gli strati bruni che separavano quelli di tufo di color
rossastro. Per quanto i nostri cavalli fossero intelligenti, non mi pareva
molto augurabile la traversata d'un vero braccio di mare fatta sul dorso
d'un quadrupede.
“Se sono intelligenti”, mi dissi, “non cercheranno di passare. Ad
ogni modo m'incarico io d'essere intelligente per loro.”
Ma lo zio non voleva aspettare; spronò vigorosamente in direzione
dell'acqua. Il suo cavallo venne a sfiorare il punto dove morivano le
onde e si fermò; lo zio, che aveva un istinto personale, lo spronò ancor
di più. Nuovo rifiuto dell'animale che scosse la testa. Allora giù
imprecazioni, frustate, e calci della bestia che tentò di disarcionare il
cavaliere. Alla fine il cavallino, piegando i garretti, si ritrasse di sotto
le gambe del professore e lo lasciò piantato in piedi su due pietre della
riva come il colosso di Rodi.
— Ah! maledetta bestia! — gridò il cavaliere trasformato di colpo
in pedone e vergognoso come un ufficiale di cavalleria degradato a
fante.
— “Färja”, — disse la guida toccandogli la spalla.
www.youfriend.it
69
— Che! un traghetto?
— “Der”, — rispose Hans mostrando una chiatta.
— Sì, — esclamai, — c'è un traghetto.
— Avresti dovuto dirlo! In marcia, allora!
— “Tidvatten”, — aggiunse la guida.
— Che cosa dice?
— Dice marea, — rispose mio zio, traducendo la parola danese.
— Senza dubbio, converrà attendere la marea?
— “Förbida?” — chiese mio zio.
— “Ja”, — rispose Hans.
Lo zio pestò i piedi mentre i cavalli si dirigevano verso il traghetto.
Compresi perfettamente come fosse necessario aspettare un certo
momento della marea per intraprendere la traversata del fjörd, quello
cioè in cui il mare, giunto alla sua massima altezza, è in fase di
stanca.36 Allora flusso e riflusso non hanno un'azione sensibile e il
traghetto non rischia d'essere trascinato in fondo al golfo o in mare
aperto.
Il momento favorevole non giunse che alle sei del pomeriggio; lo
zio, io, la guida, due traghettatori e i quattro cavalli avevamo preso
posto su una specie di chiatta non molto robusta. Abituato ai traghetti
a vapore dell'Elba, trovai i remi dei traghettatori un ben modesto
motore. Ci volle più d'un'ora per attraversare il fjörd; ma infine il
passaggio avvenne senza incidenti.
Mezz'ora dopo raggiungevamo l’aoalkirkja di Gardär.
CAPITOLO XIII
Avrebbe dovuto essere buio, ma all'altezza del 65° parallelo il
chiarore notturno delle regioni polari non doveva meravigliarmi; in
Islanda, durante i mesi di giugno e di luglio, il sole non tramonta mai.

36 Periodo durante il quale la marea non cresce più, ma ricomincia a calare.
www.youfriend.it
70
Ciò nonostante la temperatura si era abbassata. Avevo freddo e
soprattutto fame; perciò benedissi il böer che si aprì ospitalmente per
accoglierci.
Era la casa d'un contadino, ma quanto a ospitalità valeva quella d'un
re. Al nostro arrivo il padrone venne a stringerci la mano e senz'altre
cerimonie ci fece segno di seguirlo.
Seguirlo nel vero senso della parola, poiché ci sarebbe stato
impossibile accompagnarlo. Un passaggio lungo, stretto, buio, dava
accesso a questa abitazione fabbricata con travi a malapena squadrate,
e permetteva d'arrivare a ognuna delle camere; queste erano quattro: la
cucina, il laboratorio per la tessitura, la badstofa, camera da letto della
famiglia, e, migliore delle altre, la camera per gli ospiti. Nel fabbricare
la casa non si era evidentemente pensato alla statura di mio zio, il quale
non mancò di sbattere tre o quattro volte il capo contro le sporgenze
del soffitto.
Fummo introdotti nella nostra camera, specie di vasta sala con un
pavimento di terra battuta, rischiarata da una finestra i cui vetri erano
fatti di membrane di montone non molto trasparenti. I letti erano
costituiti da fieno secco gettato entro due telai di legno dipinti di rosso
e adorni con motti in islandese. Io non mi aspettavo tutti questi comodi;
solo il mio olfatto era spiacevolmente colpito dall'odore di pesce secco,
di carne macerata e di latte acido che regnava in tutta la casa.
Avevamo appena deposto le nostre bardature di viaggiatori, quando
udimmo la voce del nostro ospite che ci invitava ad andare in cucina,
sola stanza in cui si accendesse il fuoco, anche durante i freddi più
rigidi.
Lo zio si affrettò ad ubbidire all'amichevole invito; io lo seguii.
Il camino della cucina era di modello antichissimo; nel mezzo della
stanza una pietra per focolare, nel tetto un buco dal quale usciva il
fumo. La cucina fungeva anche da sala da pranzo.
Appena entrati, l'ospite, come se non ci avesse ancora veduti, ci
salutò con la parola “sællvertu” che significa siate felici, e venne a
baciarci sulla guancia.
www.youfriend.it
71
La moglie, dopo di lui, pronunciò le stesse parole, accompagnate
dal medesimo cerimoniale; poi i due coniugi, ponendo la mano destra
sul cuore, ci fecero un profondo inchino.
Mi affretto a dire che quella islandese era madre di diciannove figli,
i quali in quel momento, grandi e piccoli, brulicavano alla rinfusa in
mezzo alle volute di fumo che riempivano la camera. Ad ogni istante
vedevo una testolina bionda un po' triste che usciva da quella nebbia.
Una ghirlanda di angeli con la faccia sporca.
Lo zio ed io accogliemmo con festa la nidiata; dopo poco avevamo
tre o quattro di quei marmocchi sulle spalle, altrettanti sulle ginocchia
ed il resto fra le gambe. Quelli che parlavano ripetevano “sællvertu” in
tutti i toni immaginabili; quelli che non parlavano non facevano che
gridare più forte.
Quel concerto fu interrotto dall'annuncio del pasto. In quel
momento rientrò il cacciatore, il quale aveva appena finito di
provvedere al nutrimento dei cavalli, lasciandoli cioè economicamente
scorrazzare liberi per i campi; le povere bestie avrebbero dovuto
accontentarsi di rosicchiare lo scarso muschio delle rocce; qualche
fuco poco nutriente ed il giorno dopo sarebbero venuti spontaneamente
a riprendere il lavoro del giorno prima.
— “Sællvertu”, — ripeté Hans.
Poi tranquillamente, automaticamente, abbracciò l'ospite, la moglie
e i loro diciannove fanciulli; né un bacio fu più caldo dell'altro.
Terminata la cerimonia sedemmo a tavola in ventiquattro, e perciò
gli uni sugli altri nel vero senso dell'espressione. I più favoriti avevano
solo due marmocchi sulle ginocchia.
Il silenzio si fece profondo all'arrivo della zuppa, e la taciturnità,
naturale anche ai birichini islandesi, riprese il sopravvento. Il nostro
ospite ci servì una zuppa di licheni per nulla cattiva, poi un'enorme
porzione di pesce secco che nuotava nel burro inacidito da vent'annì e
perciò, secondo le idee gastronomiche dell'Islanda, assai preferibile al
burro fresco. Questo piatto era accompagnato da skyr, specie di latte
cagliato, con contorno di gallette dal sapore di sugo di bacche di
ginepro; infine, come bevanda, latte scremato misto ad acqua, bibita
che ha nome blanda nel paese. Se questo strano pasto fosse o no buono
www.youfriend.it
72
è cosa che non potei giudicare. Avevo fame e al dessert ingollai fino
all'ultimo boccone una grossa pasta di grano saraceno.
Quando il pasto fu al termine i fanciulli sparirono; i grandi si
disposero intorno al focolare sul quale bruciavano torba, rami d'erica,
stallatico di vacca e lische di pesce secche. Dopo essersi alquanto
riscaldati, tutti si ritirarono nelle loro stanze. L'ospite si offrì di
toglierci, secondo l'usanza, le calze e i calzoni, ma, avendo noi rifiutato
sia pure molto cortesemente, non insisté ed io potei alla fine
rannicchiarmi nel mio letto di fieno.
Il giorno seguente, alle cinque, dicevamo addio al contadino
islandese; mio zio faticò molto a fargli accettare un compenso
conveniente, e Hans diede il segnale della partenza.
A cento passi da Gardaf, il terreno cominciò a cambiare aspetto;
divenne pantanoso e difficile al cammino; alla nostra destra la catena
di montagne si prolungava indefinitamente come un immenso sistema
di fortificazioni naturali, di cui seguivamo la controscarpata; spesso ci
si presentavano davanti piccoli corsi d'acqua che bisognava
necessariamente passare a guado cercando di non bagnare troppo i
bagagli.
La regione si faceva sempre più solitaria; a volte, però, un'ombra
umana sembrava fuggire lontano; e se i capricci della via ci
accostavano improvvisamente a qualcuno di quegli spettri, provavo
una specie di raccapriccio alla vista d'una testa gonfia, dalla pelle
lucida, priva di capelli e delle piaghe ributtanti che apparivano
attraverso gli strappi di cenci miserabili.
La disgraziata creatura non veniva a tenderci la mano deforme, anzi
fuggiva; ma non così presto che Hans non avesse tempo di salutarla
col consueto “sællvertu”.
— “Spetelsk”, — diceva.
— Un lebbroso! — ripeteva mio zio.
Questa sola parola produce un effetto repulsivo. L'orribile lebbra è
relativamente comune in Islanda; non è contagiosa, ma ereditaria;
perciò a quei poveri disgraziati è proibito il matrimonio.
Quelle apparizioni non erano certo di natura tale da rallegrare il
paesaggio che diventava terribilmente triste; gli ultimi ciuffi d'erba
www.youfriend.it
73
morivano sotto i nostri piedi. Non un albero, tranne alcuni arbusti di
betulle nane, che parevano piuttosto dei roveti. Non un animale,
fuorché qualche cavallo di quelli che il proprietario non poteva
mantenere e che vagava per quelle tristi pianure. A volte un falco si
librava fra le nuvole grigie dirigendosi con rapido volo verso il sud; io
mi abbandonavo alla malinconia di quella natura selvaggia e i miei
ricordi mi riconducevano al mio paese natale.
Ben presto dovemmo attraversare molti piccoli fjörds di poca
importanza e poi un vero golfo; la marea, che era allora in fase di
stanca, ci permise di passare senza indugio e di raggiungere il villaggio
di Alftaness, che è un miglio più oltre.
Alla sera, dopo aver guadato due fiumi ricchi di trote e di lucci,
l'Alfa e l'Heta, dovemmo trascorrere la notte in una capanna
abbandonata, degna di essere visitata da tutti i folletti della mitologia
scandinava; certo il genio del freddo doveva averne fatto il suo
domicilio e vi dominò per tutta la notte. Il giorno seguente non avvenne
nulla di particolare. Sempre lo stesso terreno pantanoso, la stessa
uniformità, lo stesso panorama triste. Alla sera avevamo percorso la
metà della distanza totale e dormimmo all'annexia di Krosolbt.
Il 19 giugno, per quasi un miglio, ci trovammo sotto i piedi un
terreno lavico. Questo tipo di suolo è detto hraun nel paese; la lava
rugosa alla superficie aveva preso forma di gomene ora allungate, ora
avvinghiate su se stesse; un'immensa colata scendeva dalle montagne
vicine, vulcani ora estinti, ma di cui quegli avanzi attestavano la
violenza d'un tempo. Tuttavia alcuni vapori di sorgenti calde salivano
qua e là.
Ma ci mancava il tempo per osservare quei fenomeni; bisognava
proseguire. Presto il terreno pantanoso riapparve sotto i piedi delle
nostre cavalcature, interrotto qua e là da alcuni laghetti. Allora ci
stavamo dirigendo verso ovest; infatti, dopo aver girato intorno al
fiordo di Faxa, la doppia vetta bianca dello Sneffels si ergeva tra le
nuvole a meno di cinque miglia di distanza.
I cavalli camminavano di buon passo, non trattenuti dalle asperità
del terreno; per parte mia, cominciavo ad essere stanco, ma lo zio
rimaneva fermo e dritto come al primo giorno; non potevo non
www.youfriend.it
74
ammirarlo così come ammiravo il cacciatore che considerava questa
spedizione come una semplice passeggiata.
Il sabato 20 giugno, alle sei di sera, raggiungevamo Büdir, cittadina
sulla riva del mare, e la guida volle la paga convenuta. Lo zio si affrettò
a dargliela. Fummo ospitati dalla famiglia dello stesso Hans, ossia dai
suoi zii e cugini germani; fummo ben accolti, e, senza abusare della
bontà di quella brava gente, mi sarei volentieri riposato in casa loro
delle fatiche del viaggio. Ma lo zio, che non aveva bisogno di riposarsi,
non la pensava così, e il giorno seguente bisognò inforcare di nuovo le
nostre cavalcature.
Il terreno attestava la vicinanza della montagna, le cui radici di
granito cominciavano a sporgere dal suolo come quelle d'una vecchia
quercia. Stavamo facendo il periplo dell'immensa base del vulcano. Il
professore non ne distaccava gli occhi un momento e gesticolava come
per sfidarlo e dire: “Ecco dunque il gigante che sto per domare!”.
Finalmente dopo quattro ore di viaggio i cavalli si fermarono
spontaneamente alla porta del presbiterio di Stapi.
CAPITOLO XIV
Stapi è una borgata composta di una trentina di capanne, costruita
completamente nella lava, sotto i raggi del sole riflessi dal vulcano. Si
stende in fondo a un piccolo fjörd incassato in una muraglia basaltica
dall'aspetto stranissimo.
È noto che il basalto è una roccia bruna di origine ignea. Essa
presenta forme regolari che stupiscono per la loro disposizione. In
questo caso la natura procede geometricamente e lavora come gli
uomini, come se maneggiasse squadra, compasso e filo a piombo. Se
dovunque essa ottiene effetti artistici con le grandi masse gettate
disordinatamente, i coni appena abbozzati, le piramidi imperfette, la
successione irregolare delle linee, in questo caso volendo dare
l'esempio della regolarità, e precedendo gli architetti delle età
primitive, ha creato un ordine severo che non fu superato né dagli
splendori di Babilonia né dalle meraviglie della Grecia.
www.youfriend.it
75
Avevo udito parlare della Diga dei Giganti in Irlanda e della Grotta
di Fingal in una delle isole Ebridi, ma non avevo ancora potuto
ammirare lo spettacolo di una costruzione basaltica.
A Stapi questo fenomeno mi apparve in tutta la sua bellezza.
La muraglia del fjörd, come tutta la costa della penisola, era
composta da una serie di colonne verticali, alte trenta piedi. Quei fusti
diritti e di proporzioni purissime sostenevano un archivolto, fatto di
colonne orizzontali che s'inarcavano sporgendo sul mare. A intervalli,
al di sotto di questa specie di impluvi naturali, l'occhio poteva scorgere
delle aperture ogivali di disegno perfetto attraverso le quali le onde
provenienti dal largo si precipitavano schiumose. Alcuni tronconi
basaltici, strappati dai furori dell'oceano, giacevano a terra come le
rovine d'un tempio antico, rovine eternamente giovani sulle quali i
secoli passavano senza scalfirle.
Quella era l'ultima tappa del nostro viaggio terrestre. Hans ci aveva
condotti là con prudenza e io mi sentivo rassicurato pensando che
doveva accompagnarci ancora.
Arrivando alla porta della casa del pastore, modesta e piccola
abitazione, né più bella né più comoda di quelle vicine, vidi un uomo
intento a ferrare un cavallo col martello in mano e col grembiale di
cuoio in vita.
— “Sællvertu”, — gli disse il cacciatore.
— “God dag”, — rispose il maniscalco in perfetto danese.
— “Kyrkoherde”, — disse Hans volgendosi verso mio zio.
— Il pastore! — ripeté quest'ultimo. — Pare, Axel, che questo bravo
uomo sia il pastore.
Intanto la guida informava il kyrkoherde della situazione; quello
interruppe il lavoro e gettò una specie di grido in uso senza dubbio fra
cavalli e sensali, e subito dalla catapecchia uscì una megera altissima.
Se non era alta circa sei piedi ci mancava poco.
Temevo che venisse ad offrire ai viaggiatori il bacio islandese; ma
non fu così, anzi ella ci fece entrare nella sua casa piuttosto rudemente.
La camera per i forestieri mi sembrò la peggiore del presbiterio,
stretta, sporca e puzzolente, ma dovemmo accontentarci. Il pastore non
sembrava praticare l'antica ospitalità, tutt'altro, e prima che il giorno
www.youfriend.it
76
fosse finito mi accorsi che avevamo a che fare con un fabbro, un
pescatore, un cacciatore e un falegname; ma niente affatto con un
ministro del Signore. È vero che era un giorno feriale, e può darsi che
si comportasse diversamente la domenica.
Non voglio dir male di quei poveri preti che, in fin dei conti, sono
ben disgraziati; ricevono dal governo danese una pensione ridicola e
riscuotono il quarto delle decime della loro parrocchia, il che non
arriva a fare una somma di sessanta marchi. 37 Perciò bisogna che
lavorino per vivere; sennonché pescando, cacciando e ferrando cavalli,
finiscono per prendere le maniere, il tono e le abitudini dei cacciatori,
dei pescatori, dei maniscalchi e di altri tipi piuttosto rozzi; quella stessa
sera potei notare che il nostro ospite non aveva la sobrietà fra le sue
virtù.
Lo zio comprese subito con che tipo d'uomo aveva a che fare; invece
di un onesto e serio studioso, egli trovava un contadino ottuso e
grossolano. Perciò decise di cominciare al più presto la sua gran
spedizione e di abbandonare quella parrocchia poco ospitale. Egli non
badava a fatiche e stabilì di andar a passare alcuni giorni sulla
montagna.
I preparativi della partenza furono fatti fin dal giorno successivo al
nostro arrivo a Stapi. Hans procurò tre islandesi per sostituire i cavalli
nel trasporto dei bagagli; ma, una volta arrivati in fondo al cratere,
quegli indigeni dovevano ritornarsene indietro ed abbandonarci a noi
stessi. Questo punto fu stabilito espressamente.
In quell'occasione lo zio dovette far sapere al cacciatore che
intendeva proseguire l'esplorazione del vulcano fino agli estremi
limiti.
Hans non fece altro che chinare la testa. Andare là o altrove,
cacciarsi nelle viscere della sua isola o percorrerla, per lui era la stessa
cosa. Quanto a me, distratto fino a quel momento dalle vicende del
viaggio, avevo quasi scordato il futuro, ma ora sentivo che il batticuore
mi riprendeva peggio che mai. Che farci? Era ad Amburgo e non ai

37 Moneta di Amburgo, pari a circa novanta franchi. (N.d.A.)
www.youfriend.it
77
piedi dello Sneffels che avrei potuto tentare di resistere al professor
Lidenbrock.
Fra le altre idee, una mi tormentava moltissimo, idea spaventosa e
fatta per scuotere nervi meno sensibili dei miei.
“Vediamo”, mi dicevo, “stiamo per arrampicarci sullo Sneffels.
Bene. Visiteremo il suo cratere. Benissimo. Altri l'hanno fatto e non
sono morti. Ma non è tutto. Se esiste veramente un sentiero per
scendere nelle viscere della Terra, se quel disgraziato Saknussemm ha
detto la verità, ci perderemo nelle gallerie sotterranee del vulcano. Ora
nulla prova che lo Sneffels sia spento! E chi può dire che non prepari
un'eruzione? Dal fatto che il mostro dorme dal 1229, risulta forse che
non si possa risvegliare? e se si risveglia che cosa succederà di noi?”
La cosa meritava che ci si pensasse sopra, e ci pensavo. Non potevo
dormire senza sognare eruzioni. Ora, fare la parte della scoria di un
vulcano mi sembrava una cosa piuttosto spiacevole.
Alla fine non seppi più resistere e decisi di sottoporre il caso allo
zio nel modo più abile e come se si trattasse di una ipotesi
assolutamente impossibile.
Andai da lui, gli esposi le mie preoccupazioni e mi tirai un po'
indietro per permettergli di sfogare liberamente la sua collera.
— Ci pensavo, — rispose invece semplicemente.
Che cosa significavano queste parole? Stava forse per ascoltare la
voce della ragione? Pensava di sospendere i suoi progetti? La cosa era
troppo bella per essere possibile.
Dopo alcuni istanti di silenzio, durante i quali non ebbi il coraggio
di interrogarlo, egli riprese a dire:
— Ci pensavo. Fin dal nostro arrivo a Stapi mi sono preoccupato
del grave problema che mi hai sottoposto, perché non bisogna agire da
imprudenti.
— No, — risposi con forza.
— Sono seicento anni che lo Sneffels è muto, ma può parlare. Ora
le eruzioni sono sempre precedute da fenomeni perfettamente noti ed
io ho interrogato gli abitanti del paese, ho studiato il suolo e posso
assicurarti, Axel, che non ci saranno eruzioni.
A questa affermazione restai stupefatto e non potei replicare.
www.youfriend.it
78
— Dubiti delle mie parole? — fece mio zio, — ebbene, seguimi.
Obbedii automaticamente. Uscendo dal presbiterio, il professore prese
una via diritta, la quale, attraverso un'apertura della muraglia basaltica,
si allontanava dal mare. Ben presto eravamo in aperta campagna, se si
può dare questo nome ad un immenso ammasso di deiezioni
vulcaniche. Il paese pareva come schiacciato sotto una pioggia di
enormi pietre, di trapps, di basalto, di granito e d'ogni sorta di rocce
pirosseniche.
Qua e là vedevo vapori che salivano nell'aria; quei vapori bianchi
detti reykir in lingua islandese, provenivano dalle sorgenti termali ed
attestavano con la loro violenza l'attività vulcanica del suolo. Ciò mi
pareva giustificasse i miei timori; perciò non mi raccapezzai più
quando lo zio mi disse:
— Vedi questi vapori, Axel; ebbene essi provano che non abbiamo
più nulla da temere dai furori del vulcano.
— Questa poi! — esclamai.
— Tienilo bene in mente, — rispose il professore; — quando si
avvicina un'eruzione questi vapori raddoppiano d'attività e spariscono
completamente durante il fenomeno, perché i fluidi elastici, non
avendo più la necessaria tensione, prendono la via dei crateri, anziché
sfuggire attraverso le fessure del globo. Se dunque questi vapori si
mantengono nel loro stato abituale, se la loro attività non aumenta e se
a tale osservazione aggiungi che il vento e la pioggia non sono sostituiti
da un'aria pesante e calma, puoi affermare che non vi sarà eruzione
prossima.
— Ma...
— Basta; quando la scienza ha parlato non rimane che tacere.
Ritornai al presbiterio a orecchie basse. Lo zio m'aveva sconfitto con
gli
argomenti scientifici. Tuttavia avevo ancora la speranza che,
arrivati in fondo al cratere, ci sarebbe stato impossibile, in mancanza
di galleria, di scendere più in basso; e ciò a dispetto di tutti i
Saknussemm della Terra.
www.youfriend.it
79
La notte seguente mi trovai in un incubo nell'interno di un vulcano
e dalle profondità della Terra mi sentivo lanciato negli spazi
interplanetari sotto forma di roccia eruttiva.
Il giorno dopo, 23 giugno, Hans ci aspettava coi suoi compagni
carichi di viveri, di utensili e strumenti. Due bastoni ferrati, due fucili
e due cartucciere erano riservati a mio zio ed a me. Hans, da uomo
prudente, aveva aggiunto ai nostri bagagli un otre pieno che, insieme
con le nostre borracce, ci assicurava acqua per otto giorni.
Erano le nove del mattino. Il pastore e la sua lunga megera
aspettavano dinanzi alla porta volendo senza dubbio rivolgerci l'addio
supremo dell'ospite al viaggiatore. Ma questo addio prese la forma
inaspettata di un conto astronomico in cui veniva fatta pagare persino
l'aria della casa parrocchiale, aria per giunta infetta, oso dirlo. La degna
coppia ci scorticava come un albergatore svizzero e valutava parecchio
la sua tanto decantata ospitalità.
Lo zio pagò senza far storie. Un uomo che partiva per il centro della
Terra non badava a qualche riksdaler.
Fatto questo, Hans diede il segnale della partenza e poco dopo
avevamo lasciato Stapi.
CAPITOLO XV
Lo Sneffels è alto cinquemila piedi. Sta al termine, con il suo doppio
cono, di una fascia trachitica che si stacca dal sistema orografico
dell'isola. Dal nostro punto di partenza non si potevano scorgere i suoi
due picchi sullo sfondo grigio del cielo. Vedevo solo un enorme
berretto di neve calato sulla fronte del gigante.
Camminavamo in fila, preceduti dal cacciatore, il quale si
arrampicava per stretti sentieri dove due persone non avrebbero potuto
andare affiancate. Qualsiasi conversazione diveniva perciò quasi
impossibile.
Di là dalla muraglia basaltica del fjörd di Stapi incontrammo
dapprima un terreno di torba erbacea e fibrosa, avanzo dell'antica
vegetazione delle paludi della penisola; tutto quel combustibile non
www.youfriend.it
80
ancora sfruttato basterebbe a scaldare durante un secolo tutta la
popolazione dell'Islanda; questa vasta torbiera, misurata dal fondo di
certi burroni, aveva spesso oltre settanta piedi d'altezza ed era fatta a
strati successivi di detriti animali e vegetali carbonizzati, separati da
fasce sottili di tufo poroso.
Da autentico nipote del professor Lidenbrock, nonostante le mie
preoccupazioni, osservavo con interesse le curiosità minerali poste in
mostra in quell'immenso Museo di storia naturale, e
contemporaneamente ricostruivo dentro di me tutta la storia geologica
dell'Islanda.
Quest'isola, così bizzarra, è evidentemente sorta dal fondo delle
acque in epoca relativamente recente. Forse anzi si eleva ancora con
movimento insensibile. Se così è, non si può attribuire la sua origine
altro che all'azione dei fuochi sotterranei. In tal caso dunque la teoria
di Humphry Davy, il documento di Saknussemm e le pretese dello zio,
tutto andava in fumo. Questa ipotesi mi portò ad esaminare
attentamente la costituzione del suolo, ed in breve potei rendermi conto
della successione dei fenomeni che avevano presieduto alla sua
formazione.
L'Islanda, assolutamente priva di terreno sedimentario, è costituita
solo di tufo vulcanico, ossia d'un agglomerato di pietre e di rocce
effusive a struttura porosa. Prima dell'esistenza dei vulcani era
costituita da un terrazzo di trapps sollevatosi lentamente fuori
dell'acqua sotto la spinta di forze centrifughe. I fuochi interni non
avevano ancora fatto irruzione al di fuori.
Ma, in seguito, una larga fenditura venne ad aprirsi diagonalmente
da sud-ovest a nord-est dell'isola e da questa si riversò a poco a poco
tutto il magma trachitico. Il fenomeno avveniva allora senza violenza;
la via d'uscita era enorme e le materie fuse espulse dalle viscere della
Terra si sparsero tranquillamente in vasti strati o in masse
mammellonari. I feldspati, le sieniti e i porfidi apparvero in
quest'epoca.
In seguito a tale fuoruscita, lo spessore dell'isola aumentò
notevolmente e così la sua forza di resistenza. Si può immaginare quale
quantità di fluidi elastici si immagazzinasse nel suo interno quando,
www.youfriend.it
81
dopo il raffreddamento della crosta trachitica, non presentò più alcuno
sbocco. Venne dunque un momento in cui la potenza meccanica di
questi gas fu tale che essi sollevarono la massiccia crosta e si aprirono
degli alti sfiatatoi. Nacque così il vulcano prodotto dal sollevamento
della crosta, poi il cratere che si aprì subito dopo sulla vetta del
vulcano.
Allora ai fenomeni eruttivi succedettero i fenomeni vulcanici. Dalle
nuove aperture uscirono dapprima deiezioni basaltiche, delle quali la
pianura che stavamo attraversando offriva allo sguardo esemplari
meravigliosi. Camminavamo sopra queste rocce di un grigio cupo alle
quali il raffreddamento aveva dato forma di prismi a base esagonale.
In lontananza si vedevano parecchi coni schiacciati che furono un
tempo altrettante bocche che eruttavano fuoco.
Poi, conclusasi l'eruzione basaltica, il vulcano, la cui forza fu
aumentata da quella dei crateri spenti, prese a vomitare le lave e quei
tufi vulcanici di cui vedevo le lunghe colate sparse sui suoi fianchi
come un'opulenta capigliatura.
Questa fu la serie dei fenomeni che diedero origine all'Islanda;
provenivano tutti dall'azione dei fuochi interni, e il supporre che la
massa centrale non fosse in uno stato permanente di incandescente
liquidità, era follia. E soprattutto follia pretendere d'arrivare” al centro
della Terra!
In questo modo mi rassicuravo sull'esito della nostra impresa,
mentre muovevo all'assalto dello Sneffels.
La strada si faceva sempre più difficile, la salita sempre più aspra; i
frammenti di rocce franavano ed era necessaria la più scrupolosa
attenzione per evitare cadute pericolose.
Hans proseguiva tranquillamente come su un terreno liscio; talvolta
spariva dietro i grandi macigni e lo perdevamo di vista per qualche
istante, ma un fischio acuto, che egli faceva con le labbra, ci indicava
la direzione da seguire. Spesso anche si fermava, raccoglieva dei
frammenti di roccia e li disponeva in modo che potessero essere
riconosciuti, formando così dei punti di riferimento destinati ad
indicare la strada del ritorno. Precauzione buona per se stessa, ma che
gli avvenimenti futuri resero inutile.
www.youfriend.it
82
Tre ore faticose di cammino ci avevano portato soltanto alla base
della montagna. Là Hans fece segno di fermarci e ci dividemmo fra
tutti una sommaria colazione. Lo zio ingollava bocconi doppi per far
più presto. Tuttavia poiché questa sosta per il rifocillamento era anche
sosta di riposo, egli dovette attendere il beneplacito della guida, la
quale diede il segnale della partenza un'ora dopo. I tre islandesi,
taciturni quanto il loro compagno cacciatore, non dissero verbo e
mangiarono sobriamente.
Cominciavamo ora a scalare i fianchi dello Sneffels. La sua vetta
nevosa, per un'illusione ottica frequente in montagna, mi pareva
vicinissima, eppure quante lunghe ore prima di raggiungerla! E quanta
fatica! Le pietre non trattenute insieme da alcun cemento di terra o di
erba franavano sotto i nostri piedi e andavano a perdersi al piano con
la velocità di una valanga.
In certi punti i fianchi della montagna facevano con l'orizzonte un
angolo di 36° per lo meno; era impossibile arrampicarsi da quella
parte, per modo che bisognava aggirare, non senza difficoltà, quelle
erte petrose. Allora ci aiutavamo a vicenda coi nostri bastoni.
Devo dire che lo zio si teneva il più possibile vicino a me; non mi
perdeva di vista e in più di un'occasione il suo braccio mi offrì un
valido sostegno. Dal canto suo egli aveva senza dubbio innato il senso
dell'equilibrio e non vacillava mai. Gli islandesi, benché carichi, si
arrampicavano con l'agilità dei montanari.
Vedendo l'altezza della vetta dello Sneffels, mi pareva impossibile
che si potesse raggiungerla da quella parte, se l'angolo d'inclinazione
dei fianchi non si fosse fatto meno erto. Per fortuna, dopo un'ora di
fatiche e di prodigi di forza, in mezzo al vasto tappeto di neve che si
stendeva sulle pendici del vulcano, ci si aprì dinanzi all'improvviso una
specie di scalinata che rese più facile la nostra ascensione. Era formata
da uno di quei torrenti di pietre espulsi dalle eruzioni, chiamati in
islandese stinà. Se quel torrente non fosse stato arrestato nella sua
caduta dalla forma dei fianchi della montagna, sarebbe precipitato nel
mare e vi avrebbe formato isole nuove.
Così com'era ci servì magnificamente. La ripidità della salita
aumentava, ma i gradini di pietra permettevano di salire facilmente e
www.youfriend.it
83
così presto che, essendo rimasto un momento indietro mentre i miei
compagni continuavano l'ascensione, li vidi ridotti dalla lontananza a
dimensioni microscopiche.
Alle sette di sera avevamo salito i duemila gradini della scalinata e
dominavamo un rigonfiamento della montagna, specie di basamento
sul quale si appoggiava il cono propriamente detto del cratere.
Il mare si stendeva a più di tremiladuecento piedi sotto di noi.
Avevamo passato il limite delle nevi perpetue, poco elevate in Islanda
a causa dell'umidità costante del clima. Faceva un freddo tremendo e
il vento soffiava con violenza. Ero sfinito. Il professore notò che le mie
gambe si rifiutavano di funzionare e nonostante la sua impazienza
decise di fermarsi. Fece dunque segno al cacciatore il quale tentennò
il capo dicendo:
— “Ofvanför”.
— Pare che si debba salire ancora, — disse mio zio. Poi chiese ad
Hans il motivo della sua risposta.
— “Mistour”, — rispose la guida.
— “Ja, mistour”, — ripeté uno degli islandesi in tono spaventato.
— Che cosa significa questa parola? — domandai preoccupato.
— Guarda, — disse lo zio.
Volsi gli occhi verso la pianura. Un'immensa colonna di pietra
pomice polverizzata, di sabbia e di polvere si elevava turbinando come
una tromba; il vento la spingeva contro il fianco dello Sneffels, al quale
noi eravamo aggrappati; quella cortina opaca stesa davanti al sole,
gettava una immensa ombra sulla montagna. Se la tromba si fosse
piegata, doveva inevitabilmente stringerci nei suoi vortici. Quel
fenomeno, frequente quando soffia il vento dei ghiacciai, prende in
islandese il nome di mistour.
— «Hastigt! hastigt!” — gridò la nostra guida.
Senza sapere il danese capii che dovevamo seguire Hans al più
presto. Egli cominciò a girare intorno al cono del cratere, ma di sbieco,
così da facilitare la strada. Poco dopo la tromba si rovesciò contro la
montagna, la quale tremò sotto l'urto: le pietre afferrate nelle spire del
vento volteggiarono in una pioggia di schegge come nelle eruzioni.
Noi eravamo per fortuna sul versante opposto e al riparo da ogni
www.youfriend.it
84
pericolo; ma senza la precauzione della guida, i nostri corpi lacerati e
ridotti in polvere sarebbero caduti assai lontano, come il prodotto di
qualche meteora sconosciuta.
Tuttavia Hans non giudicò prudente passarla. notte sui fianchi del
cono; continuammo la nostra ascensione a zigzag; i millecinquecento
piedi che restavano da superare richiesero circa cinque ore; i giri, le
salite in diagonale e i ritorni sui nostri passi avevano allungato il
percorso di almeno tre leghe. Io non ne potevo più; ero prostrato dal
freddo e dalla fame, e l'aria leggermente rarefatta non bastava più ai
miei polmoni.
Alla fine, alle undici di sera, nell'oscurità più profonda,
raggiungemmo la vetta dello Sneffels, e prima di andare a pormi al
riparo nell'interno del cratere, ebbi il tempo di vedere il “sole di
mezzanotte”, nel punto più basso della sua corsa, gettare i suoi pallidi
raggi sull'isola addormentata ai miei piedi.
CAPITOLO XVI
La cena fu divorata rapidamente e la comitiva si sistemò alla
meglio. Il letto era duro, il riparo poco solido, la nostra situazione assai
difficile, a cinquemila piedi sopra il livello del mare. Tuttavia il mio
sonno fu tranquillo durante la notte, una delle migliori che avessi
passato da parecchio tempo. Non sognai neppure.
Il giorno seguente ci svegliammo mezzo gelati da un'aria pungente,
ai raggi d'un bel sole; lasciai il mio letto di granito e andai a godermi
il magnifico spettacolo che si svolgeva davanti ai miei occhi.
Mi trovavo sulla vetta di uno dei due picchi dello Sneffels, quello
sud. Da lì la mia vista spaziava sulla maggior parte dell'isola. Per un
effetto ottico, comune a tutte le grandi altezze, le rive si vedevano in
rilievo, mentre le parti centrali sembravano sprofondarsi. Pareva che
una carta in rilievo di Helbesmer fosse stesa ai miei piedi. Vedevo le
valli profonde incrociarsi in tutte le direzioni; i precipizi scavarsi a
somiglianza di pozzi, i laghi tramutarsi in stagni, i fiumi farsi rigagnoli.
Alla mia destra si susseguivano i ghiacciai innumerevoli e le numerose
www.youfriend.it
85
vette, alcune delle quali erano leggermente impennacchiate di fumo. Il
susseguirsi ondulato e senza fine di queste montagne, che le loro coltri
di neve parevano rendere schiumose, mi richiamava alla mente la
superficie d'un mare in tempesta. Se mi volgevo verso ovest, l'oceano
si stendeva maestosamente, quasi una continuazione di quelle cime
biancheggianti; a malapena il mio occhio distingueva dove finiva la
terra e dove cominciavano le onde.
Mi tuffai così in quell'estasi incantevole che danno le alte vette, e
questa volta senza vertigine, perché mi abituavo, alla fine, a tali
sublimi contemplazioni. I miei sguardi abbagliati si immergevano
nella trasparente irradiazione dei raggi solari; dimenticavo chi ero,
dov'ero, per vivere la vita degli elfi o dei silfi, immaginari abitanti della
mitologia scandinava. M'inebriavo della voluttà delle altezze senza
pensare agli abissi nei quali il mio destino doveva tuffarmi fra breve.
Ma fui riportato alla realtà dall'arrivo del professore e di Hans, i quali
mi raggiunsero sulla vetta.
Mio zio volgendosi verso ovest m'indicò con la mano un leggero
vapore, una nebbia, un fantasma di terra che sorgeva all'estremo limite
delle onde.
— La Groenlandia, — disse.
— La Groenlandia?
— Sì, è lontana meno di trentacinque leghe, è nel periodo del
disgelo, gli orsi bianchi arrivano fino all'Islanda sopra i ghiacci del
Nord. Ma questo importa poco. Siamo sulla cima dello Sneffels ed
ecco due picchi l'uno a sud, l'altro a nord. Hans ci dirà con che nome
gli islandesi chiamano quello su cui ci troviamo. Interrogato, il
cacciatore rispose: — Scartaris.
Lo zio mi gettò uno sguardo di trionfo.
— Al cratere! — disse.
Il cratere dello Sneffels era a forma di cono rovesciato la cui bocca
poteva avere mezza lega di diametro. Ritenevo che la sua profondità si
aggirasse intorno ai duemila piedi. Si giudichi lo stato di un simile
cratere quando si riempiva di tuoni e di fiamme. Il fondo dell'imbuto
non doveva misurare più di cinquecento piedi di circonferenza, così
che vi si poteva giungere facilmente lungo un pendio dolcissimo.
www.youfriend.it
86
Senza volerlo, paragonavo quel cratere a un enorme trombone, e il
paragone mi spaventava.
“Scendere in un trombone”, pensavo, “che forse è carico e può
sparare al minimo urto, è cosa da pazzi.”
Ma non potevo tornare indietro; Hans, con aria indifferente, riprese
il comando della comitiva ed io lo seguii senza dir parola.
Per facilitare la discesa, Hans descriveva nell'interno del cono
alcune ellissi molto allungate. Bisognava camminare in mezzo a rocce
eruttive, alcune delle quali smosse dai loro alveoli precipitavano
rimbalzando sino in fondo all'abisso. La loro caduta dava origine a echi
stranamente sonori.
Alcune parti del cono formavano ghiacciai interni. In questi casi
Hans avanzava con estrema precauzione, saggiando il terreno col
bastone ferrato per scoprirne i crepacci; in certi punti pericolosi fu
necessario legarci con una lunga corda affinché quello a cui fosse
venuto a mancare il piede all'improvviso si trovasse sostenuto dai
compagni. Questa cordata era cosa prudente ma non escludeva ogni
pericolo.
Tuttavia, nonostante le difficoltà della discesa per alcuni
scoscendimenti che la guida non conosceva, il cammino venne
compiuto senza incidenti, tranne la caduta d'un rotolo di corde che
sfuggì dalle mani di un islandese e andò per la via più breve fino al
fondo dell'abisso.
A mezzogiorno eravamo arrivati. Sollevai il capo e vidi la bocca
superiore del cono che incorniciava un pezzo di cielo a forma di
cerchio quasi perfetto, anche se di proporzioni stranamente ridotte. In
un punto solo si staccava il picco dello Scartaris per tuffarsi
nell'immensità.
In fondo al cratere si aprivano tre bocche attraverso le quali, durante
le eruzioni dello Sneffels, il focolare centrale espelleva le lave e i
vapori. Ognuna di queste bocche aveva circa cento piedi di diametro.
Erano là, spalancate sotto di noi. Io non ebbi il coraggio di gettarvi lo
sguardo. Il professor Lidenbrock, invece, aveva fatto un rapido esame
della loro disposizione; ansimava e correva dall'una all'altra
gesticolando e pronunciando parole incomprensibili. Hans e i suoi
www.youfriend.it
87
compagni, seduti su dei blocchi di lava, lo seguivano con lo sguardo
prendendolo evidentemente per un pazzo.
All'improvviso lo zio gettò un grido; credetti che avesse posto un
piede in fallo e fosse caduto in uno dei tre abissi. Ma no. Lo vidi con
le braccia stese, le gambe divaricate, in piedi dinanzi ad una roccia di
granito posta al centro del cratere come un enorme piedestallo fatto per
la statua di Plutone. Era nell'atteggiamento dell'individuo stupefatto,
ma la sua meraviglia lasciò il posto ben presto a una gioia insensata.
— Axel, Axel! — gridò, — vieni! vieni!
Accorsi. Né Hans né gli islandesi si mossero.
— Guarda! — mi disse il professore.
E dividendo la sua meraviglia se non la sua gioia, lessi sul lato
occidentale del macigno, in caratteri runici, mezzo rosi dal tempo,
questo nome mille volte maledetto:
www.youfriend.it
88
www.youfriend.it
89
— Arne Saknussemm! — esclamò mio zio, — dubiti ancora?
Non risposi e ritornai costernato al mio sedile di lava. L'evidenza
mi schiacciava.
Quanto tempo rimanessi immerso nelle mie riflessioni, non so dire;
so che, sollevando il capo, vidi mio zio ed Hans soli in fondo al cratere.
Gli islandesi erano stati congedati ed ora ridiscendevano i fianchi
esterni dello Sneffels per tornare a Stapi.
Hans dormiva tranquillamente ai piedi d'una roccia in una colata di
lava in cui si era improvvisato un letto. Mio zio vagava in fondo al
cratere come una bestia feroce nella trappola di un cacciatore. Non ebbi
né voglia né forza di alzarmi, e seguendo l'esempio della guida mi
abbandonai a un doloroso sopore con l'impressione di udire dei rumori
e di sentire dei fremiti nei fianchi della montagna.
Così passò la prima notte in fondo al cratere.
Il giorno dopo un cielo grigio, nuvoloso, pesante, si abbassò sulla
cima del cono. Me ne accorsi non tanto per l'oscurità del baratro quanto
per la collera dello zio.
Ne compresi la ragione e un'ultimi speranza mi tornò in cuore. Ecco
perché.
Delle tre strade aperte ai nostri piedi, una sola era stata seguita da
Saknussemm. Stando a quanto diceva lo scienziato islandese, la si
doveva riconoscere da questo fatto indicato dal crittogramma, che
l'ombra dello Scartaris veniva a lambirne gli orli gli ultimi giorni del
mese di giugno.
Si poteva infatti considerare quel picco aguzzo come l'ago di una
gigantesca meridiana, la cui ombra a un giorno determinato indicava
la via per il centro della Terra.
Ora se il sole mancava, mancava l'ombra e perciò l'indicazione.
Eravamo al 25 giugno; solo che il cielo fosse rimasto coperto per sei
giorni e si sarebbe dovuto rimandare l'osservazione a un altro anno.
Rinuncio a dipingere la collera impotente del professor Lidenbrock.
La giornata passò e nessuna ombra venne a disegnarsi sul fondo del
cratere. Hans non si mosse dal suo posto, e sì che doveva domandarsi
che cosa attendessimo, ammesso che si domandasse qualche cosa! Lo
www.youfriend.it
90
zio non mi rivolse mai la parola; i suoi sguardi, invariabilmente rivolti
al cielo, si smarrivano in quella tinta grigia e nebbiosa.
Il 26 ancora nulla; una pioggia mista a neve cadde per tutto il giorno,
Hans fabbricò una capanna con pezzi di lava, ed io mi divertii a seguire
con l'occhio le migliaia di cascatelle improvvisate sui fianchi del cono
e di cui ogni pietra aumentava l'assordante mormorio.
Mio zio non sapeva più trattenersi; vi era infatti di che irritare un
uomo più paziente, perché era proprio come arenarsi in porto.
Ma il cielo mescola ai grandi dolori le grandi gioie; e riservava al
professor Lidenbrock una soddisfazione pari alle sue noie esasperanti.
L'indomani ancora il cielo rimase coperto; ma la domenica, 28
giugno, il terzultimo giorno del mese, col cambiamento di luna si mutò
pure il tempo. Il sole versò a fiotti i suoi raggi nel cratere. Ogni
montagnola, ogni masso, ogni pietra, ogni rilievo ebbero la loro parte
di effluvio luminoso e allungarono istantaneamente la loro ombra sul
suolo. Fra tutte, quella dello Scartaris si disegnò come una freccia
aguzza e prese insensibilmente a girare con l'astro radioso.
Lo zio girava con lei.
A mezzogiorno, quando era più breve, venne a lambire dolcemente
l'orlo della bocca centrale.
— È là! — esclamo il professore, — è là! Al centro della Terra!
— aggiunse in danese.
Io guardavo Hans.
— “Forüt!” — disse tranquillamente là guida.
— Avanti, — rispose mio zio.
Era l'una e tredici minuti del pomeriggio.
CAPITOLO XVII
Cominciava il vero viaggio. Fino allora le fatiche avevano superato
le difficoltà; ora queste dovevano nascere sotto i nostri passi.
Non avevo ancora gettato lo sguardo in quel pozzo senza fondo in
cui stavo per inabissarmi. Era venuto il momento; potevo ancora o
partecipare all'impresa o rifiutarmi di tentarla. Ma ebbi vergogna di
www.youfriend.it
91
indietreggiare dinanzi al cacciatore. Hans accettava così
tranquillamente l'avventura, con tanta indifferenza e con così perfetta
noncuranza d'ogni pericolo, che arrossii al pensiero di sembrare meno
coraggioso di lui. Se fossi stato solo, avrei certo fatto valere i miei più
validi argomenti; ma dinanzi alla guida tacqui; tornai per un istante con
la memoria alla mia bella virlandese e mi accostai alla bocca centrale.
Ho detto che doveva avere cento piedi di diametro ovvero trecento
piedi di circonferenza. Mi chinai da una roccia a strapiombo e guardai
dentro. Mi si rizzarono i capelli. Il senso del vuoto mi prese; sentii che
il mio centro di gravità si spostava e la vertigine mi salì al capo come
un'ebbrezza. Nulla di più fatale di questa attrazione dell'abisso; stavo
per cadere, ma una mano mi trattenne: quella di Hans. Decisamente
non avevo preso abbastanza lezioni d'abisso alla
Vor-Frelsers-Kirk di Copenaghen.
Tuttavia, per poco che avessi osato spingere lo sguardo in quel
pozzo, esso era bastato a permettere di rendermi conto della sua
conformazione. Le pareti tagliate quasi a picco avevano però molte
sporgenze che dovevano rendere facile la discesa; ma se la scalinata
non mancava, mancava la ringhiera. Una corda legata alla bocca
superiore sarebbe stata sufficiente per sorreggerci; ma come staccarla
quando si fosse giunti all'estremità inferiore?
Mio zio adoperò un mezzo semplicissimo per ovviare a questa
difficoltà. Egli svolse una corda grossa come il pollice e lunga
quattrocento piedi, ne lasciò scorrere la metà, la avvolse intorno ad un
masso sporgente di lava e gettò nella bocca anche l'altra metà.
Ciascuno di noi poteva ora scendere, tenendo in mano le due metà della
corda; e una volta scesi per duecento piedi sarebbe stato facilissimo
ricuperarla, abbandonando un capo e tirando l'altro. Poi si sarebbe
ricominciato l'esercizio ad infinitum.38
— Ed ora, — disse mio zio dopo aver fatto questi preparativi, —
occupiamoci dei bagagli. Li divideremo in tre fagotti e ciascuno di noi
se ne legherà uno alla schiena; parlo solo degli oggetti fragili.

38 All'infinito.
www.youfriend.it
92
L'audace professore non ci comprendeva evidentemente in
quest'ultima categoria.
— Hans, — riprese, — prenderà gli utensili e una parte di viveri;
tu, Axel, un'altra parte di viveri e le armi; io, il resto dei viveri e gli
strumenti delicati.
— Ma, — feci io, — e gli abiti, e questo mucchio di corde e di scale,
chi li porterà giù?
— Scenderanno per loro conto.
— E come?
— Così.
Lo zio adoperava volentieri e senza esitazione i grandi mezzi. A un
suo ordine, Hans riunì in un solo pacco gli oggetti non fragili, legò
solidamente tale pacco e lo gettò, come la cosa più naturale,
nell'abisso.
Udii il muggito sonoro, prodotto dallo spostamento degli strati
dell'aria; mio zio, chino sul baratro, seguiva con occhio soddisfatto la
discesa dei suoi bagagli e si rizzò soltanto dopo averli perduti di vista.
— Sta bene, — disse. — Ed ora, a noi.
Chiedo a qualsiasi persona assennata se sarebbe stato possibile
ascoltare parole del genere senza rabbrividire!
Il professore si legò sulla schiena il pacco degli strumenti; Hans,
quello degli utensili; io, quello delle armi. La discesa cominciò
nell'ordine seguente: Hans, mio zio ed io. La si compì in un silenzio
profondo turbato solo dalla caduta dei frammenti di roccia che
precipitavano nell'abisso.
Io mi lasciai scivolare, per così dire, stringendo freneticamente con
una mano la doppia corda e aggrappandomi con l'altra mediante il
bastone ferrato. Non avevo che un pensiero: il timore che il punto
d'appoggio venisse a mancare. La corda mi pareva molto debole per
sostenere il peso di tre persone, e me ne servivo il meno possibile
facendo miracoli di equilibrio, sopra le sporgenze di lava che il mio
piede cercava di afferrare come una mano.
Quando uno di quei gradini sdrucciolevoli precipitava sotto i piedi
di Hans, egli diceva con la sua voce pacata:
— “Gif akt!”
www.youfriend.it
93
— Attenzione, — ripeteva mio zio.
Dopo una mezz'ora eravamo arrivati su una roccia fortemente
incassata nella parete della gola.
Hans tirò la corda per uno dei capi; l'altro salì nell'aria e dopo aver
passato la roccia in alto, ricadde tirandosi dietro pezzi di pietra e di
lava, specie di pioggia, o dirò meglio, di grandine molto pericolosa.
Chinandomi al di fuori della nostra stretta terrazza, notai che il
fondo dell'abisso era ancora invisibile.
Ricominciò la manovra della corda, e una mezz'ora dopo eravamo
scesi di altri duecento piedi.
Non so se il più arrabbiato geologo avrebbe cercato di studiare,
durante la discesa, il periodo geologico dei terreni che lo circondavano;
per quél che mi riguarda non me ne preoccupai minimamente: che
fossero pliocenici, miocenici, eocenici, cretacei, giurassici, triassici,
permiani, carbonici, devoniani, siluriani, o archeanici,39 la cosa mi era
del tutto indifferente. Ma senza dubbio il professore fece le sue
osservazioni perché, durante una delle fermate, mi disse:
— Più vado avanti e più mi aumenta la fiducia. La disposizione di
questi terreni vulcanici dà decisamente ragione alla teoria di Davy;
siamo in un terreno assolutamente primordiale, terreno in cui avvenne
l'operazione chimica dei metalli infiammati al contatto dell'aria e
dell'acqua. Respingo assolutamente l'ipotesi del calore centrale; d'altra
parte vedremo coi nostri occhi.
Sempre la stessa conclusione; si capisce come non mi divertissi a
discutere. Il mio silenzio fu preso per assenso e la discesa ricominciò.
Tre ore dopo, non scorgevo ancora il fondo della gola; sollevando
il capo vedevo la sua bocca farsi sempre più piccola. Le pareti, a causa
della loro lieve inclinazione, tendevano ad accostarsi; l'oscurità si
faceva sempre più fitta.
Ciò nonostante scendevamo sempre; mi sembrava, però, che le
pietre che si staccavano dalle pareti si inabissassero con un rimbombo

39 Terreni appartenenti alle analoghe ere geologiche, e riconoscibili dalla loro struttura e dai fossili che
contengono.
www.youfriend.it
94
più sordo e che dovessero incontrare abbastanza presto il fondo
dell'abisso.
Siccome avevo avuto cura di tenere un conto esatto delle manovre
della corda, potei farmi un'idea precisa della profondità cui eravamo
giunti e del tempo trascorso. Avevamo allora ripetuto quattordici volte
la manovra che durava una mezz'ora; c'erano dunque sette ore, più
quattordici quarti d'ora di riposo, ovvero tre ore e mezzo; in tutto, dieci
ore e mezzo. Eravamo partiti all'una, dovevano dunque essere le
undici.
Quanto alla profondità cui eravamo discesi, le quattordici lunghezze
di una corda di duecento piedi, davano duemila e ottocento piedi.
A questo punto udimmo la voce di Hans:
— Alt! — disse.
Mi arrestai proprio mentre stavo per urtare con i piedi la testa dello
zio.
— Siamo arrivati, — disse questi.
— Dove? — domandai lasciandomi scivolare accanto a lui.
— In fondo al pozzo perpendicolare.
— Non vi è dunque altra uscita?
— Sì, una specie di corridoio che intravedo appena e che si dirige
obliquamente a destra. Vedremo domani. Intanto ceniamo; poi
dormiremo.
L'oscurità non era ancora completa. Si aprì il sacco delle provviste,
si mangiò, poi ognuno si sistemò alla meglio su un letto di pietre e di
frammenti di lava.
E quando, sdraiato supino, aprii gli occhi, vidi un punto brillare
all'estremità di quel lungo tubo di quasi tremila piedi, che si
trasformava in un gigantesco cannocchiale.
Era una stella priva d'ogni scintillio, e, secondo i miei calcoli,
doveva essere β dell'Orsa Minore.
Poi caddi in sonno profondo.
www.youfriend.it
95
CAPITOLO XVIII
Alle otto del mattino, un raggio di luce venne a ridestarci. Le mille
sfaccettature della lava delle pareti lo raccoglievano al suo passaggio
e lo riversavano come una pioggia di scintille.
Questa luce era abbastanza intensa per permettere di distinguere gli
oggetti circostanti.
— Ebbene, Axel, che ne dici? — esclamò mio zio fregandosi le
mani. — Hai mai passato una notte più tranquilla nella nostra casa di
Königstrasse? Nessun rumore di carri né grida di mercanti, né vociare
di barcaioli!
— Siamo certamente molto tranquilli in fondo a questo pozzo, ma
la calma ha anche qualche cosa di spaventoso.
— Suvvia! — esclamò lo zio, — se cominci a spaventarti adesso,
che cosa succederà più avanti? Non siamo ancora entrati di un pollice
nelle viscere della Terra.
— Che intendete dire?
— Voglio dire che abbiamo raggiunto soltanto la superficie
dell'isola!
Questo lungo tubo verticale che porta al cratere dello Sneffels si
arresta pressappoco al livello del mare.
— Ne siete certo?
— Certissimo. Consulta il barometro.
Infatti il mercurio, dopo essere a poco a poco salito nello strumento
mentre noi scendevamo, si era fermato a ventinove pollici.
— Vedi, — riprese a dire il professore, — abbiamo ancora soltanto
la pressione d'un'atmosfera, ed io non vedo l'ora che il manometro
venga a sostituire il barometro.
Questo strumento infatti sarebbe diventato inutile dal momento in
cui il peso dell'aria avesse superato la sua pressione calcolata al livello
del mare.
— Ma, — dissi, — non c'è da temere che questa pressione sempre
in aumento diventi penosissima?
www.youfriend.it
96
— No. Scenderemo lentamente, e i nostri polmoni si abitueranno a
respirare aria più compressa. Gli aeronauti vengono a mancar d'aria
elevandosi negli strati superiori; noi invece ne avremo forse troppa; ma
lo preferisco. Via, non perdiamo un istante. Dov'è il pacco che ci ha
preceduti all'interno della montagna?
Mi rammentai allora che l'avevamo cercato invano la sera prima. Lo
zio interrogò Hans, il quale, dopo essersi guardato attentamente
intorno coi suoi occhi di cacciatore, rispose:
— “Der huppe!”.
— Lassù.
Infatti il pacco era rimasto appeso ad una sporgenza della roccia a
un centinaio di piedi sopra le nostre teste. Subito l'agile islandese si
arrampicò come un gatto, e in pochi minuti il pacco ci raggiunse.
— Ed ora, — disse mio zio, — facciamo colazione; ma come chi
deve fare una lunga corsa.
Le gallette e la carne secca furono innaffiate da alcuni sorsi d'acqua
mescolata con gin.
Finita la colazione, lo zio trasse di tasca un taccuino destinato alle
osservazioni; prese uno dopo l'altro i suoi vari strumenti e annotò i dati
che seguono:
Lunedì 1° luglio:
Cronometro: Ore 8,17 minuti del mattino
Barometro: Pollici 29,7
linee40Termometro: 6°
Direzione: E-S-E.
Quest'ultima osservazione si riferiva alla galleria buia, e fu indicata
dalla bussola.
— Ed ora, Axel, — esclamò il professore con entusiasmo, — stiamo
per cacciarci veramente nelle viscere della Terra! Questo è dunque il
momento preciso in cui comincia il nostro viaggio.

40 Linea: dodicesima parte del pollice, pari a mm 2,25.
www.youfriend.it
97
Ciò detto, mio zio prese con una mano l'apparecchio di Ruhmkorff
sospeso al suo collo, con l'altra mise in comunicazione la corrente
elettrica con la serpentina della lanterna, ed una luce abbastanza
viva dissipò le tenebre della galleria.
Hans portava il secondo apparecchio, che fu pure messo in
funzione. Quella ingegnosa applicazione dell'elettricità ci permetteva
di camminare a lungo, creandoci una luce artificiale, anche in mezzo
ai gas più infiammabili.
— In cammino! — fece lo zio.
Ognuno riprese il suo fagotto; Hans si incaricò di spingere avanti a
sé l'involto delle corde e degli abiti, e, con me per ultimo, entrammo
nella galleria.
Nell'atto di inabissarmi in quel corridoio buio, sollevai il capo, e
vidi per l'ultima volta, nel campo dell'immenso tubo, il cielo d'Islanda
“che non dovevo più rivedere”.
Nell'ultima eruzione del 1229, la lava si era aperta il passo
attraverso quel tunnel, poiché ne tappezzava l'interno di un intonaco
spesso e lucente, che rifletteva i raggi della luce elettrica
centuplicandone l'intensità.
Tutte le difficoltà del cammino si riducevano a questa: non
sdrucciolare troppo rapidamente su un pendio inclinato di circa
quarantacinque gradi; per fortuna alcune erosioni e alcune gobbe
fungevano da gradini, e non dovevamo far altro che scendere calando
i nostri bagagli, trattenuti da una lunga corda.
Se non che, ciò che ai nostri piedi serviva da gradino, diveniva
stalattite alle pareti. La lava, porosa in alcune parti, formava piccole
ampolle arrotondate: cristalli di quarzo opaco, ornati di limpide gocce
di vetro, e sospesi alla volta come lampadari, sembravano accendersi
al nostro passaggio. Si sarebbe detto che i geni dell'abisso
illuminassero il loro palazzo per accogliere gli ospiti della Terra.
— Magnifico! — esclamai involontariamente. — Che spettacolo,
zio! Osservate quelle sfumature della lava che vanno dal rosso carico
al giallo splendente per gradazioni insensibili! E quei cristalli che
sembrano globi luminosi?
www.youfriend.it
98
— Ah! ci sei, Axel! — rispose lo zio. — Ah, trovi tutto ciò
splendido, ragazzo mio! Vedrai ben altre cose, spero. Camminiamo!
Camminiamo!
Avrebbe dovuto dire più esattamente: scivoliamo; perché ci
lasciavamo andare senza alcuna fatica di sorta lungo dei piani inclinati.
Era il facilis descensus Averni41 di Virgilio. La bussola, che consultavo
di frequente, indicava la direzione sud-est con imperturbabile
precisione. Quel canale lavico non piegava da nessuna parte: aveva
l'inflessibilità della linea retta.
D'altra parte il calore non aumentava in modo sensibile. Ciò dava
ragione alle teorie di Davy e più volte consultai il termometro con
stupore; due ore dopo la partenza, non segnava che 10°, vale a dire un
aumento di 4°. Ciò mi dava ragione di credere che la nostra discesa
fosse più orizzontale che verticale; quanto a conoscere esattamente la
profondità raggiunta, niente di più facile. Il professore misurava
accuratamente gli angoli di deviazione e d'inclinazione del percorso,
ma teneva per sé il risultato delle sue osservazioni.
Alla sera, verso le otto, egli diede il segnale di fermata. Hans si
sedette immediatamente; appendemmo la lampada ad una sporgenza
di lava. Eravamo in una specie di caverna in cui l'aria non mancava, al
contrario anzi ci arrivavano dei soffi; quale causa li produceva? A
quale fenomeno atmosferico attribuire la loro origine? Non cercai di
risolvere allora il problema: la fame e la stanchezza mi rendevano
incapace di ragionare. Sette ore consecutive di discesa non si possono
fare senza gran dispendio di energie, ed io ero sfinito; perciò udii con
piacere il segnale della fermata. Hans dispose alcune provviste su un
masso di lava, e tutti mangiammo con appetito; solo una cosa mi
preoccupava: la nostra provvista d'acqua era per metà consumata. Mio
zio faceva conto di rinnovarla attingendo alle sorgenti sotterranee, ma
fino a quel momento non ne avevamo trovata nessuna. Non potei
trattenermi dal richiamare la sua attenzione su quell'argomento.
— Questa assenza di sorgenti ti meraviglia? — disse.

41 «Facile la discesa verso l'Averno».
www.youfriend.it
99
— Senza dubbio, e anzi mi preoccupa poiché non abbiamo acqua
che per cinque giorni.
— Sta' tranquillo, Axel; troveremo acqua e più di quanta ce ne
serva.
— E quando?
— Quando avremo lasciato quésto strato di lava. Come vuoi che
delle sorgenti si facciano strada attraverso queste pareti?
— Ma forse questo strato di lava si prolunga fino a grande
profondità. Mi sembra che verticalmente non abbiamo ancora fatto
molto cammino.
— Che cosa ti fa supporre questo?
— Se ci fossimo addentrati molto nella crosta terrestre, il calore
sarebbe più forte.
— Secondo la tua teoria, — rispose lo zio; — che cosa segna il
termometro?
— Quindici gradi appena, vale a dire un aumento di soli nove gradi
dalla nostra partenza.
— Concludi allora!
— Ecco la mia conclusione. Secondo le osservazioni più esatte,
l'aumento della temperatura all'interno del globo è d'un grado ogni
cento piedi. Certe situazioni geografiche possono modificare questa
proporzione; così a Jakutsk, in Siberia, si è notato che l'aumento d'un
grado aveva luogo ogni trentasei piedi. Questa differenza dipende
evidentemente dalla conduzione delle rocce. Aggiungerò inoltre che in
vicinanza d'un vulcano spento e attraverso lo gneiss si è notato che
l'aumento della temperatura era d'un grado ogni centoventicinque
piedi. Prendiamo dunque quest'ultima ipotesi, che è la più favorevole,
e calcoliamo.
— Calcola, ragazzo mio.
— La cosa è facilissima, — dissi tracciando alcune cifre sul mio
taccuino.
—Nove volte centoventicinque piedi danno millecentoventicinque
piedi di profondità.
— Esattissimo.
— Ebbene?
www.youfriend.it
100
— Ebbene, secondo le mie osservazioni, siamo arrivati a diecimila
piedi sotto il livello del mare.
— Possibile?
— Certo; o i numeri non sono più numeri!
I calcoli del professore erano esatti. Avevamo già sorpassato di
seimila piedi le maggiori profondità raggiunte dall'uomo, come le
miniere di Kitzbüel nel Tirolo, e quelle di Wuttemberg in Boemia.
La temperatura che a questo punto avrebbe dovuto essere di 81° era
di 15° appena. Il che mi dava molto da pensare,
CAPITOLO XIX
Il giorno seguente, martedì 30 giugno, alle sei ricominciammo a
scendere.
Seguivamo sempre la galleria di lava, vera discesa naturale, dolce
come quei piani inclinati che sostituiscono ancora oggi la scalinata
nelle vecchie case. Continuammo così fino a mezzogiorno e diciassette
minuti, momento preciso in cui raggiungemmo Hans che s'era fermato.
— Ah! — esclamò lo zio, — siamo giunti alla fine della galleria.
Mi guardai intorno; eravamo al centro di un incrocio nel quale
sboccavano due strade entrambe cupe e strette. Quale conveniva
prendere? Era difficile stabilirlo.
Tuttavia mio zio non volle mostrare esitazione né davanti a me né
davanti alla guida; indicò la galleria a est, per la quale ci avviammo.
D'altra parte ogni esitazione davanti a quella duplice via si sarebbe
prolungata all'infinito, perché non vi era alcun indizio che potesse
determinare la scelta dell'una piuttosto che dell'altra; bisognava
dunque per forza affidarsi al caso.
Il pendio di questa galleria era lieve, e la sua sezione molto ineguale.
A volte una successione di archi si susseguiva davanti a noi come le
navate di una cattedrale gotica. Gli artisti del Medio Evo vi avrebbero
potuto studiare tutte le forme di quell'architettura religiosa che ha per
generatrice l'ogiva.
www.youfriend.it
101
Un miglio più oltre dovevamo abbassare il capo sotto la curva a
tutto sesto dello stile romanico e grossi pilastri incassati nella parete
sembravano piegarsi sotto il peduccio delle volte. In certi luoghi questa
struttura cedeva il posto a basse costruzioni che somigliavano alle
costruzioni dei castori, e dovevamo strisciare serpeggiando dentro
stretti budelli.
Il calore si manteneva a un grado sopportabile. Involontariamente
pensavo alla sua intensità quando le lave vomitate dallo Sneffels si
precipitavano per questa via oggi così tranquilla e m'immaginavo
torrenti di fuoco che si rompevano agli angoli della galleria e gli
ardenti vapori che si condensavano in quello strettissimo luogo!
“Purché”, pensai, “al vecchio vulcano non torni un tardivo capriccio
di ricominciare!”
Non comunicavo le mie riflessioni allo zio Lidenbrock, non le
avrebbe comprese. Il suo unico pensiero era andare avanti.
Camminava, strisciava, capitombolava anche con una convinzione che
in fin dei conti era meglio ammirare.
Alle sei del pomeriggio, dopo una passeggiata poco faticosa,
avevamo percorso circa due leghe verso sud, ma solo un quarto di
miglio in profondità.
Lo zio diede il segnale del riposo; si mangiò senza molte chiacchiere
e ci addormentammo senza molto riflettere.
La nostra sistemazione per la notte era semplicissima: una coperta
da viaggio, nella quale ci avvolgevamo, serviva da letto. Non avevamo
da temere né freddo né visite importune. I viaggiatori che si spingono
nei deserti dell'Africa o nelle foreste del Nuovo Mondo, sono costretti
a vegliare gli uni per gli altri, durante le ore del sonno. Qui invece
solitudine assoluta e sicurezza complete; non c'erano da temere né
selvaggi né bestie feroci né alcun'altra razza malefica.
Ci svegliammo l'indomani, freschi e ben disposti, e ci rimettemmo
in viaggio seguendo un sentiero di lava come il giorno prima; era
impossibile riconoscere la natura dei terreni che attraversavamo. La
galleria, invece di sprofondare nelle viscere del globo, tendeva a farsi
assolutamente orizzontale e mi parve persino di notare che risalisse
verso la superficie della Terra. Ciò divenne così evidente verso le dieci
www.youfriend.it
102
del mattino, e perciò così faticoso, che io fui costretto a rallentare il
passo.
— Ebbene, Axel? — disse impazientemente il professore.
— Non ne posso più, — risposi.
— Come! Dopo solo tre ore di passeggiata per una strada così
facile!
— Facile, non dico di no, ma faticosa certo.
— Come! Se non facciamo che scendere!
— Salire, se non vi spiace!
— Salire! — fece mio zio alzando le spalle.
— Senza dubbio; da una mezz'ora il pendio si è modificato e se
continuiamo così ritorneremo certamente alla superficie in Islanda.
Il professore tentennò il capo come chi non vuole essere convinto.
Io cercai di ripigliar la conversazione, ma egli non mi rispose, e diede
il segnale della partenza. Mi accorsi che il suo silenzio non era altro
che malumore concentrato.
Intanto avevo ripreso il mio fardello coraggiosamente e seguii
rapidamente Hans che precedeva mio zio. Non volevo restare indietro,
la mia maggiore preoccupazione era di non perdere di vista i compagni.
Fremevo all'idea di smarrirmi nelle profondità di quel labirinto.
D'altra parte, se la strada in salita diveniva più faticosa, me ne
consolavo pensando che mi riaccostava alla superficie della Terra. Era
una speranza che aumentava ad ogni passo, e mi rallegravo al pensiero
di rivedere la mia piccola Graüben.
A mezzogiorno le pareti della galleria mutarono aspetto. Mi accorsi,
per l'indebolimento della luce elettrica riflessa dalle muraglie, che alla
parete di lava succedeva la roccia viva. Questa era composta da strati
inclinati e spesso disposti verticalmente. Eravamo nel secondo periodo
geologico dell'era primaria, in pieno periodo siluriano.42
— È evidente! — esclamai; — i sedimenti delle acque hanno
formato nel paleolitico medio della Terra questi schisti, questi calcari
e queste arenarie! Stiamo voltando le spalle alla massa granitica!

42 Così chiamato, perché i terreni di questo periodo sono molto estesi in Inghilterra
nelle regioni abitate un tempo dal popolo celtico dei Siluri.
www.youfriend.it
103
Sembriamo dei tizi che da Amburgo prendono la via di Hannover per
andare a Lubecca.
Avrei dovuto tener per me le mie osservazioni, ma la mia natura di
geologo vinse la prudenza e lo zio Lidenbrock udì le mie esclamazioni.
— Che cos'hai? — disse.
— Osservate! — risposi mostrandogli la variata successione di
arenarie, di calcari ed i primi segni delle ardesie.
— Ebbene?
— Eccoci giunti al periodo, nel quale sono comparsi le prime piante
ed i primi animali.
— Ah! Credi?
— Guardate dunque! Esaminate, osservate!
Costrinsi il professore a guardare con la lampada le pareti della
galleria. M'aspettavo qualche esclamazione, ma non disse verbo e
continuò la strada.
M'aveva capito o no? Non voleva convenire, per amor proprio di
zio e di scienziato, di essersi ingannato scegliendo la galleria a est
oppure voleva esplorare il passaggio fino alla fine? Era evidente che
avevamo lasciato la strada delle lave e che quel sentiero non poteva
condurre al focolare dello Sneffels.
Frattanto io mi domandavo se non attribuivo troppa importanza a
quel cambiamento dei terreni, e se per caso non sbagliavo anch'io.
Attraversavamo davvero quegli strati di rocce sovrapposte alla massa
granitica?
“Se ho ragione”, pensai, “devo trovare qualche avanzo di pianta
primordiale, ed allora bisognerà pure arrendersi all'evidenza.
Cerchiamo.”
Non avevo fatto cento passi che mi si offrirono allo sguardo prove
incontestabili. Così doveva essere, perché nell'epoca siluriana i mari
contenevano oltre millecinquecento specie vegetali o animali. I miei
piedi assuefatti al suolo duro delle lave, calpestarono a un tratto un
terriccio composto di avanzi di piante e di conchiglie. Sulle pareti si
vedevano chiaramente impronte di fucacee e di crittogame. Il professor
Lidenbrock non poteva ingannarsi, ma chiudeva gli occhi, immagino,
e continuava il suo cammino con passo costante.
www.youfriend.it
104
Era ostinazione spinta oltre ogni limite. Non riuscii più a
trattenermi, e, raccolta una conchiglia perfettamente conservata, che
era appartenuta a un animale molto somigliante al nostro onisco,43
raggiunsi lo zio e gli dissi:
— Guardate!
— Ebbene? — rispose tranquillamente; — è la conchiglia di un
crostaceo dell'ordine dei trilobiti ora scomparso; nient'altro.
— Ma non ne deducete?...
— Quello che deduci tu? Sì. È vero, abbiamo abbandonato lo
strato di granito e il canale delle lave. Può essere che mi sia
ingannato, ma non sarò certo del mio errore fin quando avrò
raggiunto l'estremità di questa galleria.
— Voi avete ragione di far così, caro zio, ed io vi approverei se non
dovessimo temere un pericolo che si fa sempre più minaccioso.
— Quale?
— La mancanza d'acqua.
— Ebbene, ci razioneremo, Axel.

43 Piccolo crostaceo dell'ordine degli isopodi; lungo 13 mm, di color grigio scuro,
vive nei luoghi umidi e bui.
www.youfriend.it
105
CAPITOLO XX
INFATTI SI DOVETTE giungere al razionamento. La nostra
provvista di acqua non poteva durare più di tre giorni. Me ne resi conto
alla sera durante il pasto e, disastrosa condizione, non avevamo alcuna
speranza d'incontrare qualche sorgente viva in quei terreni del periodo
devoniano.
Durante tutto il giorno seguente la galleria svolse davanti a noi i
suoi archi interminabili. Camminavamo quasi senza dir parola; il
mutismo di Hans ci contagiava.
La strada non saliva, almeno in maniera sensibile; talvolta anzi
pareva scendere, ma questa lieve pendenza non doveva rassicurare il
professore, poiché la natura degli strati non si modificava e il periodo
devonico si affermava sempre più.
La luce elettrica faceva scintillare meravigliosamente gli schisti, i
calcari e le vecchie arenarie rosse delle pareti. Pareva d'essere in un
canale aperto nel mezzo del Devonshire che diede il suo nome a questo
genere di terreni. Magnifici marmi rivestivano le muraglie, alcuni d'un
grigio agata venati capricciosamente di bianco, altri color carnicino o
giallo macchiato di rosso; più oltre si vedevano esemplari di griottes,44
dalle tinte cupe, nei quali il calcare spiccava con colori vivaci.
La maggior parte di quei marmi presentavano impronte di animali
primitivi. Dal giorno prima la creazione aveva fatto un progresso
evidente; invece dei trilobiti rudimentali, vedevo gli avanzi di un
ordine più perfetto; tra gli altri i pesci ganoidi e quei sauropteri nei
quali il paleontologo ha scoperto l'origine del rettile. I mari devoniani
erano abitati da moltissimi animali di questa specie e li deposero a
migliaia sulle rocce nuovamente formate.
Era evidente che risalivamo la scala della vita animale di cui l'uomo
occupa la sommità. Ma il professor Lidenbrock non sembrava badarvi.
Egli aspettava due cose: o che un pozzo verticale venisse ad aprirsi
sotto i suoi piedi e gli permettesse di ricominciare la discesa, o che un

44 Schisto argilloso rosso con mandorle di spato calcareo.
www.youfriend.it
106
ostacolo gli impedisse di continuare quella strada. Ma venne la sera
senza che alcuna di tali speranze si fosse avverata.
Il venerdì, dopo una notte durante la quale cominciai a provare i
tormenti della sete, riprendemmo a seguire i meandri della galleria.
Dopo dieci ore di viaggio, notai che il riflesso della lampada sulle
pareti diminuiva stranamente. Il marmo, lo schisto, il calcare e
l'arenaria delle muraglie erano sostituiti da un intonaco cupo e senza
splendore. A un certo punto in cui la galleria era diventata strettissima,
mi appoggiai alla parete sinistra.
Nel ritrarre la mano vidi che era interamente nera. Guardai più da
vicino e vidi che ci trovavamo in mezzo a uno strato di carbon fossile.
— Una miniera di carbone! — esclamai.
— Una miniera senza minatori! — rispose lo zio.
— Chi lo sa!
— Io lo so, — replicò il professore in tono reciso; — sono certo che
questa galleria aperta attraverso gli strati di carbon fossile, non è stata
fatta dalle mani dell'uomo. Ma che sia o no opera della natura, ciò
m'importa poco. È ora di cena; ceniamo.
Hans preparò qualche provvista; io mangiai appena e bevvi le poche
gocce d'acqua che formavano la mia razione. La borraccia della guida
piena a metà, era tutto ciò che rimaneva per dissetare tre uomini.
Finito di mangiare, i miei due compagni si sdraiarono sulle coperte
e trovarono rimedio alle loro fatiche nel sonno; io invece non potei
dormire e contai le ore fino al mattino.
Il sabato alle sei si ripartì. Venti minuti dopo arrivammo ad una
vasta caverna; allora riconobbi che la mano dell'uomo non poteva aver
scavato questa miniera: le volte sarebbero state puntellate, mentre lì
non reggevano se non per miracolo di equilibrio.
Questa specie di caverna era larga cento piedi e alta centocinquanta.
Il terreno era stato violentemente aperto da un fenomeno sismico
sotterraneo; la roccia, cedendo sotto qualche spinta poderosa, si era
aperta e aveva lasciato quel largo vuoto in cui gli abitanti della Terra
penetravano per la prima volta.
Tutta la storia del periodo carbonico era scritta su quelle cupe pareti,
e un geologo poteva seguirne facilmente le diverse fasi. Gli strati di
www.youfriend.it
107
carbone erano separati da strati di arenaria o di argilla compatta e come
schiacciati dagli strati superiori.
In quell'era geologica che precedette l'era mesozoica, la Terra si
coprì di vegetazione enorme dovuta alla duplice azione d'un calore
tropicale e di un'umidità persistente. Un'atmosfera di vapori avvolgeva
il globo da ogni parte, nascondendogli ancora i raggi del sole.
Di qui la conclusione che le alte temperature non provenivano da
quel nuovo focolare. Forse anche l'astro del giorno non era ancora
pronto a rappresentare la sua splendida parte. I climi non esistevano
ancora, ed un calore torrido si spandeva sopra tutta la superficie del
globo, uguale all'equatore e ai poli. Da dove veniva? Dall'interno della
Terra.
Contrariamente alle teorie del professor Lidenbrock, un fuoco
violento covava nelle viscere del pianeta e la sua azione si manifestava
fino agli ultimi strati della crosta terrestre; le piante prive dei benefici
effluvi del sole, non davano fiori né profumi, ma le loro radici
attingevano una vita vigorosa nei terreni ardenti dei primi giorni.
Vi erano pochi alberi, solo piante erbacee, immense erbe, felci,
licopodi, sigillane, asterofilliti, piante rare le cui specie allora si
contavano a migliaia.
Ora è appunto a tale esuberante vegetazione che il carbon fossile
deve la sua origine. La crosta ancora elastica del globo, obbediva ai
movimenti della massa liquida che ricopriva; ne derivavano quindi
fessure e avvallamenti numerosi. Le piante trascinate sotto le acque,
formarono a poco a poco masse considerevoli.
Allora intervenne l'azione della chimica naturale; in fondo ai mari
le masse vegetali divennero dapprima torba, poi sotto l'influenza dei
gas e il fuoco delle fermentazioni si mineralizzarono completamente.
Così si formarono gli immensi strati di carbone che un consumo
eccessivo esaurirà, però, in meno di tre secoli, se i popoli
industrializzati non se ne preoccuperanno.
Questi pensieri mi venivano in mente mentre guardavo le ricchezze
carbonifere accumulate in quella parte della crosta terrestre. Senza
dubbio quelle non sarebbero mai state poste allo scoperto;
l'utilizzazione di miniere così profonde avrebbe richiesto sacrifici
www.youfriend.it
108
enormi; e a che pro, d'altra parte, dato che il carbon fossile è ancora
sparso, per così dire, alla superficie della Terra in molti paesi? Così
come li vedevo, quegli strati sarebbero rimasti fino a quando fosse
suonata l'ultima ora del mondo.
www.youfriend.it
109
Frattanto andavamo avanti. Io solo, fra i miei compagni,
dimenticavo la lunghezza della strada per abbandonarmi a
considerazioni geologiche. La temperatura rimaneva quale era stata
durante il nostro passaggio in mezzo alle lave e agli schisti. Soltanto il
mio odorato era colpito da un odore violento di idrocarburo. Riconobbi
immediatamente nella galleria la presenza di gran quantità di quella
miscela pericolosa, alla quale i minatori hanno dato nome di grisù e la
cui esplosione ha tanto spesso provocato spaventevoli catastrofi.
Per fortuna eravamo rischiarati dagli ingegnosi apparecchi di
Ruhmkorff. Se per disgrazia avessimo esplorato imprudentemente la
galleria con le torce, uno scoppio terribile avrebbe posto termine al
viaggio, sopprimendo i viaggiatori.
Quella escursione nella miniera durò fino a sera. Lo zio tratteneva
appena l'impazienza causatagli dal vedere che il terreno si manteneva
orizzontale. Le tenebre, sempre profonde a venti passi, impedivano di
calcolare la lunghezza della galleria ed io cominciavo già a crederla
interminabile, quando all'improvviso, alle sei, ci si rizzò davanti un
muro. A destra, a sinistra, in alto, in basso non c'era alcuna uscita.
Eravamo giunti in fondo a un vicolo cieco.
— Ebbene! tanto meglio! — esclamò mio zio; — ora so almeno
come regolarmi. Non siamo sulla strada di Saknussemm e non ci
rimane che tornare indietro. Riposiamo una notte ed entro tre giorni
saremo ritornati al punto in cui le due gallerie si biforcano.
— Sì, — risposi, — se ne avremo la forza.
— E perché no?
— Perché domani l'acqua mancherà del tutto.
— E mancherà anche il coraggio? — domandò il professore
guardandomi severamente.
Non osai rispondergli.
www.youfriend.it
110
CAPITOLO XXI
Il giorno seguente la partenza ebbe luogo di buon mattino.
Bisognava affrettarsi poiché eravamo a cinque giorni di cammino dal
bivio.
Non insisterò sulle sofferenze del nostro ritorno. Lo zio le sopportò
con la collera di un uomo che non si sente il più forte; Hans, con la
rassegnazione della sua natura pacifica; io, lo confesso, gemendo e
disperandomi; il coraggio mi veniva a mancare contro la cattiva
fortuna.
Come avevo previsto, l'acqua terminò alla fine del primo giorno. La
nostra provvista liquida si ridusse allora al gin, ma l'infernale liquore
bruciava la gola ed io non potevo neppur sopportarne la vista. La
temperatura mi pareva soffocante. La fatica mi paralizzava. Più volte
rischiai di cadere svenuto. Allora ci fermavamo, e lo zio e l'islandese
mi confortavano come meglio sapevano. Ma io mi avvedevo che il
primo reagiva con difficoltà alla tremenda fatica e alle torture della
mancanza d'acqua.
Alla fine, il martedì 8 luglio, trascinandoci sulle mani, sulle
ginocchia, arrivammo più morti che vivi al punto di congiunzione delle
due gallerie. Là rimasi come una massa inerte, steso sul suolo di lava.
Erano le dieci del mattino.
Hans e mio zio, addossati alla parete, cercarono di rosicchiare
qualche pezzo di galletta. Lunghi gemiti sfuggivano dalle mie labbra
tumefatte e caddi in un profondo sopore.
Dopo qualche tempo, mio zio mi si accostò e mi sollevò fra le
braccia:
— Povero ragazzo! — mormorò con sincero accento di pietà.
Fui commosso a tali parole, non essendo abituato alle tenerezze del
severo professore. Strinsi le sue mani frementi nelle mie, ed egli lasciò
fare guardandomi con gli occhi umidi.
Lo vidi allora con stupore prendere la borraccia che aveva al fianco ed
accostarla alle mie labbra:
— Bevi, — disse.
www.youfriend.it
111
Avevo udito bene, o mio zio era pazzo?
Lo guardai come inebetito, non volevo comprendere.
— Bevi, — insisté.
E sollevando la borraccia, la vuotò tutta fra le mie labbra.
www.youfriend.it
112
O godimento infinito! un sorso d'acqua venne ad umettare la mia
bocca rovente, un solo sorso, ma bastò a richiamare la vita che mi
sfuggiva. Ringraziai lo zio congiungendo le mani.
— Sì, — disse — un sorso d'acqua, l'ultimo, capisci? l'ultimo!
l'avevo serbato preziosamente in fondo alla borraccia. Venti volte,
cento volte ho dovuto resistere allo spaventoso desiderio di berlo, ma
lo conservai per te, Axel.
— Zio! — mormorai, e grosse lacrime mi bagnavano gli occhi.
— Sì, povero ragazzo, sapevo che, giunto a questo bivio, saresti
caduto mezzo morto, ed ho conservato le mie ultime gocce d'acqua per
rianimarti.
— Grazie, grazie! — esclamai.
La mia sete era stata calmata appena, eppure avevo ricuperato un
po' di forza. I muscoli contratti della gola si stendevano e
l'infiammazione delle labbra si era placata; potevo parlare.
— Vediamo, — dissi; — non ci rimane che una decisione; poiché
ci manca l'acqua bisogna ritornare sui nostri passi. -
Mentre dicevo così, lo zio evitava di guardarmi, abbassava il capo
e i suoi occhi sfuggivano i miei.
— Bisogna tornare indietro, — esclamai, — e ripigliare il cammino
dello Sneffels; e che Dio ci dia la forza di risalire fino alla cima del
cratere.
— Ritornare! — disse lo zio come rispondendo a se stesso piuttosto
che a me.
— Ritornare, sì, e senza perdere un istante. Vi fu un momento di
silenzio.
— Così dunque, Axel, — riprese il professore in uno strano modo,
— queste poche gocce d'acqua non ti hanno reso il coraggio e
l'energia?
— Il coraggio!
— Ti vedo sfibrato come prima e ti sento ripetere parole disperate!
Ma con chi avevo a che fare, e che cosa progettava il suo spirito
audace?
— Come! non volete?...
www.youfriend.it
113
— Rinunciare alla spedizione nel momento in cui tutto annuncia
che può riuscire? Mai!
— Quand'è così bisogna rassegnarsi a morire.
— Rinunciare a questa spedizione proprio nel momento in cui
appaiono i segni premonitori della sua riuscita? Mai e poi mai!
— Allora dobbiamo rassegnarci a morire?
— No, Axel, no! Va' pure: io non voglio certo la tua morte. Va', fatti
accompagnare da Hans e lasciami solo.
— Che cosa dovrei fare? Abbandonarti?
— Lasciami, ti dico! Ho incominciato questo viaggio e lo porterò a
termine fino alla meta... oppure non ritornerò mai più. Vattene, Axel,
vattene!
Mio zio parlava in preda ad una viva eccitazione. La sua voce, che
per un momento era stata tenera, era tornata dura e minacciosa. Egli
stava lottando con cupa energia contro l'impossibile. Io, dal canto mio,
non volevo certo abbandonarlo in fondo all'abisso e, d'altra parte,
l'istinto di conservazione mi spingeva a fuggire...
La nostra guida stava seguendo la scena facendo mostra della sua
abituale imperturbabilità. Pure doveva aver capito quel che stava
succedendo tra i suoi due compagni d'avventura. I nostri gesti erano
sufficientemente eloquenti per indicare l'opposta direzione nella quale
ciascuno di noi voleva trascinare l'altro. Ma Hans sembrava ben poco
interessato a quella disputa che pure metteva in gioco anche la sua
esistenza. Evidentemente egli era pronto a partire, se gliene se ne dava
il segnale, come a restare, se ne riceveva l'ordine.
Quale sventura non parlare la sua lingua! Le mie parole, i miei
lamenti, il mio accento avrebbero avuto ragione di quella fredda
natura. Gli avrei fatto capire e toccare con mano i pericoli ch'egli non
sembrava neppure supporre. In due saremmo forse riusciti a
convincere quel cocciuto professore. Se necessario avremmo potuto
costringerlo a seguirci in vetta allo Sneffels.
Mi avvicinai ad Hans, misi la mia mano sulla sua: non si mosse.
Gl'indicai la direzione del cratere: rimase immobile. Ansimavo e la mia
espressione doveva ben dire quanto stavo soffrendo, ma l'islandese
scosse lentamente la testa e, indicando con gesto tranquillo lo zio:
www.youfriend.it
114
— “Master” — disse.
— Il padrone? — gridai. — Sei matto! Non è il padrone della tua
vita! Dobbiamo scappare e trascinarlo via con noi! Mi hai capito? Mi
senti?
Avevo preso Hans per un braccio, volevo obbligarlo ad alzarsi.
Lottavo con lui. Poi intervenne mio zio.
— Calmati, Axel — disse. — Non riuscirai a ottenere niente da
questo essere impassibile. Ascolta invece quel che ho da proporti.
Incrociai le braccia guardando bene in faccia il professore.
— La mancanza d'acqua — continuò — è il solo ostacolo che si
frappone alla realizzazione dei miei progetti. Nella galleria in
direzione est, fatta di lave, di schisti, di carbone, non abbiamo trovato
una sola molecola liquida. Può darsi che siamo più fortunati seguendo
l'altra galleria, quella che porta nella direzione occidentale.
Scossi la testa con aria di profonda incredulità.
— Ascoltami fino in fondo — riprese il professore alzando la voce.
— Mentre tu eri in stato d'incoscienza ho fatto una piccola ricognizione
nella nuova galleria: essa scende direttamente verso le viscere del
globo e dovrà quindi, per forza di cose, condurci in poche ore fino al
massiccio granitico. Là troveremo senza dubbio molte sorgenti. La
natura del terreno lo vuole, e il mio istinto è d'accordo con la logica.
Ora, eccoti la mia proposta: quando Colombo chiese tre giorni ai suoi
equipaggi per arrivare alle nuove terre od invertire la rotta, i marinai,
benché fossero ammalati e atterriti, accondiscesero alla sua richiesta
ed egli scoprì il Nuovo Mondo. Io, il Colombo di queste regioni
sotterranee, non ti chiedo che un solo giorno. Se, trascorso questo lasso
di tempo, non avremo incontrato l'acqua che manca, ti giuro che
ritorneremo sulla superficie terrestre.
Nonostante la mia irritazione, mi lasciai commuovere da quelle
parole e, soprattutto, dall'evidente violenza che mio zio faceva a sé
stesso per costringersi a pronunciarle.
— E va bene! — dissi. — Sia come vuoi e voglia Iddio
ricompensare la tua sovrumana energia. Non restano più che poche ore
per tentare la sorte. In marcia!
www.youfriend.it
115
CAPITOLO XXII
Ricominciammo a discendere, questa volta lungo la nuova galleria.
Hans camminava in testa, come sua abitudine. Non avevamo ancor
fatto cento passi che il professore, dopo aver diretto il fascio di luce
della sua lampada verso le pareti, esclamò:
— Ecco i terreni primitivi! Siamo sulla buona strada; andiamo, più
in fretta!
Quando la terra s'andò progressivamente raffreddando, la
diminuzione del suo volume produsse nella sua scorza delle notevoli
trasformazioni, delle rotture, dei cedimenti, delle fenditure. Il condotto
che stavamo percorrendo era una di queste fenditure, attraverso le quali
a suo tempo traboccò il granito eruttivo. Le sue mille giravolte
formavano un inestricabile labirinto attraverso il suolo primordiale.
A mano a mano che si scendeva appariva con sempre maggior
chiarezza la successione degli strati che componevano il terreno
primitivo. La scienza geologica lo considera come la base della scorza
minerale ed ha riconosciuto ch'esso si compone di tre strati diversi: gli
schisti, gli gneiss e i micaschisti, che poggiano su di un'incrollabile
piattaforma di granito.
Nessun mineralogista si era mai trovato in condizioni tanto ideali
per studiare direttamente la composizione del suolo. Ciò che la sonda,
macchina senza intelligenza e brutale, non può portare in superficie noi
stavamo per vederlo con i nostri occhi, toccarlo con le nostre mani!
Attraverso lo strato degli schisti, colorati di belle sfumature verdi,
serpeggiavano dei filoni di rame e di manganese, con qualche venatura
di platino e d'oro. Non potevo non pensare a tutte quelle ricchezze
sepolte nelle viscere della terra e delle quali l'avida umanità non potrà
mai fruire. Quei tesori erano sepolti a tali profondità che né il piccone
né altri attrezzi avrebbero mai potuto strapparli alla tomba in cui i
sommovimenti dei primordi li avevano precipitati.
Agli schisti seguirono gli gneiss, d'una struttura stratiforme,
notevole per la sua regolarità ed il parallelismo dei vari spessori; poi i
www.youfriend.it
116
micaschisti, disposti in grandi lastroni nei quali risaltava lo scintillio
della mica bianca.
La luce degli apparecchi, rifratta dalle sfaccettature della massa
rocciosa, incrociava i suoi raggi in tutte le direzioni, e mi pareva di
viaggiare attraverso un diamante vuoto, nel quale la luce si frangesse
con mille bagliori.
www.youfriend.it
117
Verso le sei, questa festa di luce diminuì notevolmente fin quasi a
cessare; le pareti presero una tinta cristallizzata ma cupa; la mica si
mescolò più intimamente al feldspato ed al quarzo per formare la
roccia per eccellenza, la pietra dura più d'ogni altra, quella che
sostiene, senza essere schiacciata, i quattro strati di terreno del globo.
Eravamo murati nell'immensa prigione di granito.
Erano le otto di sera; l'acqua mancava sempre ed io soffrivo
terribilmente. Lo zio era in testa e non si voleva fermare; tendeva
l'orecchio per cogliere i mormorii di qualche sorgente, ma non udiva
nulla!
Le gambe mi mancavano sotto, ma resistevo alle torture per non
obbligare lo zio a fermarsi. Per lui sarebbe stato il colpo di grazia,
poiché la giornata era al termine, ed era l'ultima di cui potesse disporre.
Alla fine le forze mi abbandonarono del tutto; gettai un grido e
caddi.
— Aiuto! muoio!
Lo zio tornò indietro, mi guardò incrociando le braccia, poi
pronunciò con voce sorda queste parole:
— Tutto è finito!
I miei sguardi videro per l'ultima volta un suo spaventoso gesto di
collera, e chiusi gli occhi.
Quando li riaprii, vidi i miei due compagni immobili, avvolti nelle
loro coperte. Dormivano? Dal canto mio non potevo trovare un istante
di sonno; soffrivo troppo, soprattutto pensando che il mio male doveva
essere senza rimedio. Le ultime parole dello zio si ripercuotevano nel
mio orecchio. “Tutto era finito”, perché in quello stato di debolezza
non potevo neppure pensare a risalire alla superficie della Terra.
Sopra di noi c'era una lega e mezzo di crosta terrestre e mi pareva
che questa massa mi premesse con tutto il suo peso sulle spalle. Mi
sentivo schiacciato e mi sfibravo in sforzi violenti per voltarmi sul mio
letto di granito.
Passarono alcune ore; intorno a noi regnava un silenzio profondo,
un silenzio di tomba; attraverso quelle muraglie, di cui la più sottile
aveva cinque miglia di spessore, non giungeva alcun rumore.
www.youfriend.it
118
Tuttavia, assopito com'ero, credetti di udire un rumore. La galleria
si oscurava; guardai più attentamente e mi parve di vedere l'islandese
che spariva tenendo in mano la lampada.
Perché quella partenza? Hans ci abbandonava forse? Mio zio
dormiva; volli gridare, ma la voce non potè uscire dalle mie labbra
arse. L'oscurità si era fatta profonda e gli ultimi rumori si erano estinti.
— Hans ci abbandona, — gridai; — Hans, Hans!
Queste parole le gridai dentro di me e non andarono più lontano.
Però, dopo il primo istante di terrore, ebbi vergogna dei miei sospetti
contro un uomo la cui condotta non aveva avuto fino a quel giorno
nulla che potesse ispirar diffidenza. La sua partenza non poteva essere
una fuga, poiché invece di risalire la galleria, egli scendeva. Dei piani
malvagi l'avrebbero condotto in su, e non già verso il basso. Questo
ragionamento mi calmò un poco e tornai a un altr'ordine d'idee. Hans,
uomo tranquillo, non poteva essere stato tolto al suo riposo se non da
un motivo grave. Andava in avanscoperta? Aveva udito durante la
notte silenziosa qualche mormorio che non era giunto fino a me?
CAPITOLO XXIII
Per un’ora, passai in rivista nel mio cervello delirante tutte le ragioni
che avevano potuto smuovere il tranquillo cacciatore. Le idee più
assurde si avvicendarono nella mia testa; credetti di diventar pazzo.
Alla fine un rumore di passi si fece udire nella profondità
dell'abisso; Hans risaliva. La luce incerta cominciava a strisciare sulle
pareti, poi sboccò dalla bocca della galleria, e Hans apparve. Si accostò
a mio zio, gli pose una mano sulla spalla e lo svegliò dolcemente. Lo
zio si alzò.
— Che c'è? — chiese.
— “Vatten”, — rispose il cacciatore.
Bisogna credere che sotto l'azione di violenti dolori, ciascuno
diventi poliglotta, poiché, senza sapere una sillaba di danese, compresi
istintivamente la parola della nostra guida.
www.youfriend.it
119
— Acqua! acqua! — esclamai battendo le mani e gesticolando come
un pazzo.
— Acqua! — ripeté lo zio e domandò all'islandese: — “Hvar?” —
“Nedat”, — rispose Hans.
Dove? In basso! Avevo capito tutto. Avevo afferrato le mani del
cacciatore e le stringevo mentre egli mi guardava tranquillamente.
I preparativi della partenza non furono lunghi, e poco dopo
camminavamo entro un corridoio il cui pendio era di due piedi ogni
tesa.
Un'ora dopo avevamo percorso mille tese all'incirca ed eravamo
scesi di duemila piedi.
Allora udii distintamente un rumore insolito correre entro i fianchi
della muraglia granitica, una specie di sordo muggito, e come un tuono
lontano. Durante la prima mezz'ora di viaggio, non incontrando la
sorgente annunciata, sentivo di nuovo l'angoscia riprendermi, ma
allora lo zio mi fece conoscere l'origine di quei rumori.
— Hans non si è ingannato, — disse; — ciò che senti è il fragore
d'un torrente.
— Un torrente? — gridai.
— Non vi è dubbio di sorta; un fiume sotterraneo gira intorno a noi!
Affrettammo il passo sostenuti dalla speranza. Non sentivo più la
fatica; il mormorio dell'acqua era già sufficiente a ristorarmi;
aumentava
sempre più.
Il torrente, dopo essersi lungamente tenuto sopra di noi, correva ora
dietro la parete sinistra, mugghiando e rimbalzando. Io toccavo spesso
la roccia, sperando trovarvi traccia di trasudamento o di umidità; ma
invano.
Passò un'altra mezz'ora; percorremmo un'altra mezza lega.
Fu allora evidente che il cacciatore, durante la sua assenza, non
aveva potuto prolungare oltre le sue ricerche. Guidato da un istinto
proprio dei montanari e dei rabdomanti, egli sentì il torrente attraverso
la roccia, ma certo non aveva visto il prezioso liquido né si era cavato
la sete.
www.youfriend.it
120
Ben presto anzi avemmo la certezza che, continuando il nostro
cammino, ci saremmo allontanati dalla corrente il cui mormorio
cominciava a diminuire.
Ritornammo indietro. Hans si arrestò nel punto preciso in cui il
torrente sembrava essere più vicino.
Io sedetti accanto alla muraglia mentre le acque scorrevano a due
piedi da me con estrema violenza. Ma un muro di granito ce ne
separava ancora.
Senza riflettere, senza domandarmi se non esistesse alcun mezzo
per procurarci quell'acqua, mi abbandonai ad un primo moto di
disperazione.
Hans mi guardò ed io credetti di vedere un sorriso sulle sue labbra.
Si alzò e prese la lampada; lo seguii con lo sguardo. Si diresse verso
la muraglia, appoggiò l'orecchio alla pietra asciutta ed origliò qua e là,
attento. Capii che cercava il punto preciso in cui il torrente si faceva
udire con maggior rumore. E gli parve di averlo trovato nella parete di
sinistra, a tre piedi sopra il livello del suolo.
Come ero emozionato! Non osavo indovinare che cosa voleva fare
il cacciatore, ma bisognò pure che lo comprendessi e l'applaudissi e gli
dimostrassi la mia riconoscenza quando lo vidi prendere il piccone per
intaccare la roccia.
— Siamo salvi! — esclamai.
— Sì, — ripeteva lo zio con frenesia; — Hans ha ragione; ah!
bravo cacciatore! a noi certo non sarebbe venuta un'idea del genere!
Lo credo; simile mezzo, per quanto fosse semplice, non ci sarebbe
venuto in mente, perché non v'è nulla di più pericoloso che il dare un
colpo di piccone in questa armatura del globo. Pensate se fosse
avvenuta qualche frana e ci avesse schiacciati! O se il torrente,
aprendosi il passo attraverso la roccia, ci avesse annegati! Questi
pericoli non erano affatto fantastici, ma allora i timori di frana o
d'inondazione non potevano trattenerci e la nostra sete era così violenta
che per calmarla avremmo scavato perfino il letto dell'oceano.
Hans iniziò il lavoro che né lo zio né io saremmo riusciti a portare
a compimento; la nostra mano guidata dall'impazienza avrebbe battuto
colpi affannosi, tali da frantumare la roccia; al contrario la guida,
www.youfriend.it
121
tranquilla e moderata, rose a poco a poco il sasso con una serie di
colpetti ripetuti, scavando una apertura larga sei pollici. Udivo il
rumore del torrente farsi più intenso e mi pareva già che l'acqua
benefica rinfrescasse le mie labbra.
Ben presto il piccone affondò per due piedi entro la muraglia di
granito. La fatica durava da oltre un'ora. Io mi torcevo per
l'impazienza! Lo zio voleva adoperare i mezzi eroici e durai fatica a
trattenerlo, mentre stava per afferrare il suo piccone; quando
all'improvviso udimmo un fischio. Un getto d'acqua balzò fuori della
muraglia e venne a rompersi contro la parete opposta.
Hans, quasi rovesciato dall'urto, non poté trattenere un grido di
dolore, che compresi quando, tuffando le mani nel getto liquido, emisi
a mia volta una violenta esclamazione. Quell'acqua era bollente.
— Acqua a 100°! — esclamai.
— Si raffredderà, — rispose lo zio.
Il corridoio si riempiva di vapori, mentre un ruscello si formava
sotto i nostri piedi e si perdeva nelle sinuosità sotterranee; in breve
potevamo attingervi la nostra prima sorsata.
Ah! che delizia! che voluttà incomparabile! che cos'era quell'acqua?
da dove veniva? poco importava; era acqua, e benché ancora calda,
riportava la vita che stava per sfuggire. Io bevevo in continuazione,
senza nemmeno gustarla.
Non tu che dopo un minuto di tanto diletto, che esclamai:
— Ma è acqua ferruginosa!
— Eccellente per lo stomaco, — replicò lo zio, — e contiene un'alta
percentuale di minerale! Ecco un viaggio che varrà quello a
Spa o a Teplitz.45—
Com'è buona!
— Lo credo! Acqua attinta a due leghe sottoterra! Ha un sapore
d'inchiostro che non è sgradevole. Ecco che Hans ci ha procurato una
gran bella provvista! Perciò propongo di dare il suo nome a questo
ruscello salutare.
— Benissimo! — esclamai.

45 Famose stazioni termali:, in Belgio la prima, in Boemia la seconda.
www.youfriend.it
122
E il nome di Hansbach fu subito adottato.
Hans non si sentì per questo più orgoglioso e, dopo essersi
moderatamente rinfrescato, si rincantucciò in un angolo con la sua
calma abituale.
— Ora, — dissi, — non bisognerebbe lasciar perdere quest'acqua.
— E perché? — rispose lo zio, — penso che la sorgente sarà
perenne.
— Che importa! Riempiamo l'otre e la borraccia, poi cercheremo di
otturare l'apertura.
Il mio consiglio fu seguito; Hans, per mezzo di scaglie di granito e
di stoppa, tentò di chiudere l'apertura fatta nella parete; ma non fu cosa
facile e si ustionava le mani senza riuscirvi. La pressione era troppo
violenta ed i nostri sforzi rimasero infruttuosi.
— È evidente, — dissi, — che gli strati superiori del corso d'acqua
sono posti a grande altezza a giudicare dalla forza del getto.
— Non c'è da dubitarne, — replicò lo zio. — Se la colonna d'acqua
ha trentaduemila piedi d'altezza, lì vi devono essere mille atmosfere di
pressione. Ma mi viene un'idea — Quale?
— Perché ostinarci a chiudere questa apertura?
— Ma perché...
Sarei stato imbarazzato a trovare una ragione.
— Quando le nostre borracce saranno vuote, siamo certi di poterle
riempire?
— Evidentemente no.
— Ebbene, lasciamo scorrere l'acqua!
Essa scenderà naturalmente; ci guiderà e ci rinfrescherà per via!
— Ottima idea! — esclamai; — con un ruscello per compagno non
vi è più nessuna ragione per non riuscire nel nostro intento.
— Ah! A poco a poco ci stai arrivando, ragazzo mio! — disse il
professore ridendo.
— Faccio di meglio, ci sono già.
— Un momento! Cominciamo con il prendere qualche ora di riposo.
A dire il vero, dimenticavo che era notte e fu il cronometro a
farmelo sapere. Ben presto ognuno di noi, sufficientemente rinfrescato
e ristorato, si addormentò di un sonno profondo.
www.youfriend.it
123
CAPITOLO XXIV
L’indomani avevamo già dimenticato i passati dolori. Sulle prime
mi meravigliai di non aver più sete e me ne domandavo la cagione; il
ruscello, che scorreva ai miei piedi, mi rispose con il suo mormorio.
Si fece colazione e si bevette quell'eccellente acqua ferruginosa. Io
mi sentivo rinvigorito e pronto ad andar lontano. Perché un uomo
convinto come mio zio non doveva riuscire, con una guida industriosa
come Hans, ed un nipote deciso come me? Ecco le belle idee che mi
venivano in mente! E se mi si fosse proposto di risalire alla vetta dello
Sneffels, avrei sdegnosamente rifiutato. Ma per fortuna si trattava di
scendere.
— Partiamo! — esclamai ridestando con il mio tono entusiastico gli
antichi echi del globo.
Ci rimettemmo in viaggio il giovedì alle otto del mattino. La galleria
di granito, torcendosi in giri sinuosi, presentava gomiti inaspettati ed
aveva tutta l'aria d'un labirinto; tuttavia la sua direzione principale era
sempre il sud-est; lo zio non cessava di consultare con gran cura la
bussola per rendersi conto della via percorsa.
La galleria procedeva quasi orizzontalmente con due pollici di
pendio al massimo ogni tesa; il ruscello scorreva tranquillamente
mormorando sotto i nostri piedi; io lo paragonavo ad un genio
familiare che ci guidava attraverso la Terra ed accarezzavo con la
mano la tiepida naiade, i cui canti accompagnavano i nostri passi. Il
mio buon umore si abbandonava volentieri a reminiscenze
mitologiche.
Quanto a mio zio, se la prendeva terribilmente contro l'orizzontalità
della strada, lui, l'uomo delle verticali. Il cammino si allungava
indefinitamente, e invece di seguire il raggio terrestre, secondo la sua
espressione, se ne andava per l'ipotenusa. Ma non avevamo scelta, e di
quel poco che ci si avvicinava al centro, per poco che fosse, non
bisognava lamentarsi.
www.youfriend.it
124
D'altra parte, ogni tanto i pendii si abbassavano; la naiade
capitombolava mugghiando, e noi scendevamo con lei più
profondamente.
Nel complesso, quel giorno e il giorno successivo facemmo molta
strada orizzontale, e, relativamente, poca in linea verticale.
La sera del venerdì 10 luglio, dai calcoli fatti, dovevamo trovarci
trenta leghe a sud-est di Reykjawik e ad una profondità di due leghe e
mezzo.
Allora si spalancò sotto i nostri piedi un pozzo spaventoso; lo zio
non poté trattenersi dal batter le mani, calcolando la ripidità del suo
pendio.
— Ecco una strada che condurrà lontano! — esclamò, — e
facilmente, poiché le sporgenze della roccia formano una vera e
propria scalinata!
Hans sistemò le corde in modo da prevenire ogni incidente, e la
discesa cominciò. Non oso dirla pericolosa, poiché mi ero ormai
familiarizzato con quel genere d'esercizio.
Quel pozzo era una fessura stretta, aperta nella roccia compatta, sul
tipo delle cosiddette falde. L'aveva evidentemente prodotta la
contrazione della crosta terrestre all'epoca del suo raffreddamento; se
era servita altre volte di passaggio alle materie eruttive vomitate dallo
Sneffels, non sapevo spiegarmi come mai esse non vi avessero lasciato
alcuna traccia. Discendevamo per una specie di scala a chiocciola che
si sarebbe potuto credere opera della mano dell'uomo.
Ogni quarto d'ora bisognava fermarsi per prendere il riposo
necessario e restituire ai nostri garretti la loro elasticità. Ci sedevamo
allora su qualche sporgenza con le gambe penzoloni; chiacchieravamo
mangiando e ci dissetavamo al ruscello.
È evidente che in quella falda l'Hansbach s'era fatto cascata a danno
del suo volume; ma bastava ancora, e ne avanzava, per spegnere la
nostra sete. D'altra parte, non appena il pendio fosse stato meno ripido,
avrebbe ripreso il suo corso tranquillo. In quel momento mi ricordava
il mio degno zio con le sue impazienze e le sue collere, mentre nei
pendii lievi raffigurava la calma del cacciatore islandese.
www.youfriend.it
125
L'11 e il 12 luglio seguimmo la spirale di quella falda, penetrando
per altre due leghe nella crosta terrestre, il che faceva quasi cinque
leghe sotto il livello del mare. Ma il giorno 13, verso mezzogiorno, la
falda prese, in direzione sud-est, un'inclinazione assai più dolce, di
circa 45°.
La strada divenne allora facile, perfettamente monotona. Né poteva
essere altrimenti, poiché il viaggio non poteva essere variato dagli
incidenti del paesaggio.
Infine, il mercoledì 15, ci trovavamo a sette leghe sotto Terra e a
cinquanta leghe circa dallo Sneffels. Benché fossimo piuttosto stanchi,
la nostra salute era buonissima, e la farmacia da viaggio era ancora
intatta.
Mio zio annotava ad ogni ora le indicazioni della bussola, del
cronometro, del manometro e del termometro, quelle stesse che ha
pubblicato nel resoconto scientifico del suo viaggio. Poteva così
rendersi conto facilmente di dove fossimo. Quando mi disse che ci
trovavamo ad una distanza orizzontale di cinquanta leghe, non potei
trattenere un'esclamazione.
— Che hai? — disse.
— Nulla, faccio solo una riflessione.
— Quale, ragazzo mio?
— Che, se i vostri calcoli sono esatti, non siamo più sotto l'Islanda.
— Lo credi?
— È facile accertarlo.
Presi col compasso le misure sulla carta.
— Non sbagliavo, — dissi. — Abbiamo oltrepassato il capo
Portland, e queste cinquanta leghe verso sud-est ci mettono in alto
mare.
— Sotto l'alto mare! — replicò mio zio fregandosi le mani.
— Dunque, — esclamai, — l'oceano si stende sopra le nostre teste!
— Nulla di più naturale, Axel; non vi sono forse a Newcastle
miniere di carbone che s'inoltrano per un gran tratto sotto le acque?
Il professore poteva da parte sua trovar semplicissima la nostra
condizione; ma il pensiero di passeggiare sotto la massa delle acque
non cessò di preoccuparmi. E tuttavia, sia che fossero sospese sulla
www.youfriend.it
126
nostra testa le pianure e le montagne dell'Islanda, sia le onde
dell'Atlantico, la cosa non faceva molta differenza, poiché la crosta
granitica era solida. Del resto, mi abituai presto a quest'idea, perché la
galleria ora diritta, ora sinuosa, capricciosa nei suoi pendii, come nei
suoi giri, ma sempre seguendo la direzione sud-est e sprofondandosi
sempre più, ci condusse rapidamente a gran profondità.
Quattro giorni dopo, il sabato 18 luglio, verso sera, arrivammo ad
una specie di grotta abbastanza vasta. Mio zio consegnò ad Hans i suoi
tre riksdalers settimanali e fu deciso che il giorno seguente sarebbe
stato giorno di riposo.
www.youfriend.it
127
www.youfriend.it
128
CAPITOLO XXV
Così mi svegliai la mattina della domenica senza la preoccupazione
della partenza immediata; e benché fossimo nel più profondo degli
abissi, la cosa non era meno piacevole. D'altra parte c'eravamo
assuefatti a questa esistenza da trogloditi. Io non pensavo più al sole,
alle stelle, alla luna, agli alberi, alle case, alle città, a tutte quelle
frivolezze terrestri di cui l'essere sublunare si è fatto una necessità.
Nella nostra qualità di fossili, disprezzavamo tali inutili meraviglie.
La grotta formava una vasta sala. Sul suo suolo granitico scorreva
dolcemente il fedele ruscello, che, giunto a tanta distanza dalla
sorgente, aveva solo la temperatura ambiente e si lasciava bere senza
difficoltà.
Dopo la colazione, il professore volle dedicare qualche ora a
sistemare le sue note quotidiane.
— Prima di tutto, — disse, — farò dei calcoli per rilevare
esattamente la nostra posizione. Al mio ritorno voglio tracciare una
carta del nostro viaggio, una specie di sezione verticale del globo che
darà il profilo della spedizione.
— Sarà una novità, caro zio; ma le vostre osservazioni saranno
abbastanza precise?
— Sì, ho annotato con molta cura gli angoli e le discese e sono
sicuro Idi non sbagliare. Vediamo prima di tutto dove siamo; prendi la
bussola ed osserva la direzione che indica.
Guardai lo strumento, e dopo attento esame, risposi: est, un quarto
a sud-est.
— Bene, — disse il professore annotando l'osservazione e facendo
rapidamente alcuni calcoli. — Da ciò concludo che abbiamo percorso
ottantacinque leghe dal nostro punto di partenza.
— Dunque viaggiamo sotto l'Atlantico?
— Esattamente;
— E in questo momento una tempesta si scatena magari sulla nostra
testa, e delle navi sono travolte dalle onde e dall'uragano?
— È possibile.
www.youfriend.it
129
— E le balene vengono a battere con la loro coda le pareti della
nostra prigione?
— Sta' tranquillo, Axel; non riusciranno mai a smuoverle. Ma
torniamo ai nostri calcoli. Siamo a sud-est, a ottantacinque leghe dalla
base dello Sneffels, e dai miei calcoli precedenti, valuto a sedici leghe
la profondità raggiunta.
— Sedici leghe! — esclamai.
— Certo.
— Ma è l'estremo limite assegnato dalla scienza allo spessore della
crosta terrestre.
— Non dico di no.
— E qui, stando alla legge dell'aumento della temperatura,
dovrebbe esservi un calore di 1500°.
— “Dovrebbe”, ragazzo mio.
— E tutto questo granito non potrebbe mantenersi allo stato solido
e sarebbe tutto in fusione.
— Vedi che nulla di tutto ciò è vero, e che i fatti, secondo la loro
abitudine, vengono a smentire le teorie.
— Sono costretto a convenirne, ma ciò nonostante la cosa mi
sbalordisce.
— Che cosa indica il termometro?
— Ventisette gradi e sei decimi.
— Mancano dunque solo millequattrocentosettantaquattro gradi e
quattro decimi, perché gli scienziati abbiano ragione; dunque
l'aumento proporzionale di temperatura è un errore; dunque Humphry
Davy non sbagliava; dunque non ho avuto torto a dargli ascolto. Che
hai da rispondere?
— Nulla.
A dire il vero avrei avuto molte cose da dire. Non ammettevo la
teoria di Davy in nessun modo ed ero sempre fedele all'ipotesi del
calore centrale, benché non ne risentissi gli effetti. Preferivo
ammettere che quel camino di un vulcano spento, coperto dalle lave
d'un intonaco refrattario, non permettesse alla temperatura di
propagarsi attraverso le sue pareti.
www.youfriend.it
130
Ma senza fermarmi a cercare argomenti nuovi, mi assoggettai a
prendere la situazione com'era.
— Zio, — ripresi a dire, — considero esatti tutti i vostri calcoli, ma
permettetemi di trarne una rigorosa conseguenza.
— Fa' pure come ti pare, ragazzo mio.
— Nel punto in cui siamo, sotto la latitudine dell'Islanda, il raggio
terrestre non è di millecinquecentottantatré leghe circa?
— Millecinquecentottantatré leghe e un terzo.
— Mettiamo milleseicento leghe in cifra tonda. Ora, su un viaggio
di milleseicento leghe, ne abbiamo fatto dodici?
— Appunto.
— E ciò a prezzo di ottantacinque leghe in diagonale?
— Proprio così.
— In venti giorni circa?
— In venti giorni.
— Ora sedici leghe sono la centesima parte del raggio terrestre,
continuando di questo passo impiegheremo duemila giorni, vale a dire
circa cinque anni e mezzo a scendere.
Il professore non rispose.
— Senza contare che, se una verticale di sedici leghe si paga con
una orizzontale di ottanta, ciò formerà ottomila leghe verso sud-est, e
noi saremo usciti da un bel pezzo da un punto della circonferenza
prima di raggiungerne il centro.
— Al diavolo i tuoi calcoli! — replicò lo zio con un moto di collera;
— al diavolo le tue ipotesi! Chi ti dice che questo corridoio non vada
direttamente alla nostra meta? D'altra parte ho un precedente dalla mia;
quello che sto facendo, un altro l'ha già fatto, e là dove un altro è
riuscito, riuscirò anch'io.
— Lo spero; ma infine mi sarà permesso...
— Ti è permesso di tacere, Axel, se vuoi continuare a sragionare in
questo modo.
Mi accorsi che il terribile professore minacciava di riapparire sotto
la pelle dello zio; e mi tenni per avvisato.
— Ora, — soggiunse, — consulta il manometro; che cosa segna?
— Una pressione enorme.
www.youfriend.it
131
— Bene. Vedi che scendendo lentamente, abituandoci a poco a poco
alla densità dell'atmosfera, non ne soffriamo minimamente.
— Salvo qualche dolore alle orecchie.
— Cosa da nulla, farai sparire questo malessere mettendo l'aria
esterna in comunicazione rapida con l'aria contenuta nei tuoi polmoni.
— Molto bene, — risposi, deciso a non contrariare più lo zio. —
C'è persino un vero piacere a sentirsi immerso in un'atmosfera più
densa. Avete osservato con quale intensità vi si propaga il suono?
— Certo, un sordo udirebbe a meraviglia. — Ma la densità
aumenterà, certamente?
— Sì, secondo una legge poco verificata. È vero che l'intensità del
peso diminuirà a mano a mano che scenderemo; saprai che è alla
superficie della Terra che si fa sentire più vivamente e che al centro
del globo gli oggetti non hanno più peso.
— Lo so; ma ditemi, l'aria non finirà per acquistare la densità
dell'acqua?
— Senza dubbio, sotto una pressione di settecentodieci atmosfere.
— E più sotto?
— E più sotto, questa densità aumenterà ancora.
— E in tal caso come faremo a scendere? — Metteremo dei ciottoli
nelle tasche.
— Perbacco, caro zio, avete una risposta a tutto.
Non osai spingermi oltre nel campo delle ipotesi, perché mi sarei
ancora imbattuto in qualche difficoltà che avrebbe fatto sobbalzare il
professore.
Era però evidente che l'aria, sotto una pressione di migliaia di
atmosfere, avrebbe finito per passare allo stato solido e allora, anche
ammettendo che i nostri corpi avessero potuto resistere, avremmo
dovuto fermarci, a dispetto di tutti i ragionamenti del mondo.
Ma non feci valere questo argomento. Lo zio vi avrebbe ribattuto
un'altra volta col suo eterno Saknussemm; precedente di nessun valore
poiché, anche tenendo per vero il viaggio dello scienziato islandese, vi
era una cosa semplicissima da rispondere:
www.youfriend.it
132
— Nel XVI secolo non erano stati inventati né il barometro né il
manometro; in qual modo Saknussemm aveva potuto stabilire di essere
arrivato al centro della Terra?
Ma tenni anche quella obiezione per me ed aspettai gli avvenimenti.
Il resto della giornata trascorse in calcoli ed in conversazione: io fui
sempre del parere del professor Lidenbrock, invidiando la perfetta
indifferenza di Hans il quale, senza darsi pensiero degli effetti e delle
cause, se ne andava ciecamente dove lo portava il destino.
www.youfriend.it
133
CAPITOLO XXVI
Bisogna confessarlo, le cose fin qui andavano a meraviglia ed avrei
avuto torto di lamentarmi. Se la media delle difficoltà non aumentava
non potevamo non raggiungere la nostra meta. E che gloria in questo
caso! Ero giunto fino a far ragionamenti in stile Lidenbrock.
Veramente: dipendeva dallo strano ambiente nel quale vivevo? Può
darsi.
Per alcuni giorni pendenze più ripide, talune anche
spaventosamente ripide, ci cacciarono nel profondo della massa
interna. Vi erano giorni in cui guadagnavamo da una lega e mezzo a
due leghe verso il centro della Terra, discese pericolose durante le quali
l'abilità di Hans e il suo eccezionale sangue freddo ci furono utilissimi.
L'impassibile islandese si dedicava alla spedizione con una
incomprensibile disinvoltura e fu merito suo se potemmo uscire da
certe spiacevoli situazioni.
Inoltre il suo mutismo aumentava ogni giorno é credo che si
attaccasse anche a noi. Gli oggetti esterni hanno un'azione reale sopra
il cervello. Chi si chiude fra quattro mura finisce per perdere la facoltà
di associare le idee e le parole. Quanti prigionieri sono diventati
imbecilli, per non dir pazzi, per mancanza d'esercizio delle facoltà
mentali!
Durante le due settimane che seguirono la nostra ultima
conversazione non avvenne alcun incidente degno d'essere riferito.
Non trovo nella mia memoria, e ne ho le mie ragioni, che un solo
avvenimento di estrema gravità di cui mi sarebbe difficile dimenticare
il. minimo particolare.
Il 7 agosto, le nostre successive discese ci avevano portato a una
profondità di trenta leghe, vale a dire che vi erano sulla nostra testa
trenta leghe di rocce, di mari, di continenti e di città. Dovevamo essere
allora a duecento leghe dall'Islanda.
In quel giorno la galleria seguiva un piano poco inclinato.
Io ero in testa portando uno degli apparecchi di Runmkorff, mentre
mio zio portava l'altro, ed esaminavo gli strati di granito.
www.youfriend.it
134
A un tratto, voltandomi, vidi che ero solo.
“Ho camminato troppo in fretta”, pensai, “oppure Hans e lo zio si
sono fermati per via. Bisogna raggiungerli. Per fortuna la salita non è
molto faticosa.”
Ritornai indietro, camminai per un quarto d'ora, spingendo lo
sguardo avanti: nessuno; chiamai: nessuna risposta. La mia voce si
perdeva fra gli echi cavernosi che risvegliava all'improvviso.
Cominciavo a sentirmi inquieto; un brivido mi percorse il corpo.
— Stiamo tranquilli, — dissi ad alta voce. — Sono sicuro di
ritrovare i miei compagni. Non vi sono due strade! Ora, poiché sono
avanti, bisogna tornare indietro.
Risalii per una mezz'ora, ascoltai sperando di udire la voce dei miei
compagni che in quell'atmosfera così densa poteva giungermi da
lontano; ma un silenzio profondo regnava nell'immensa galleria. Mi
fermai, non potendo credere al mio isolamento. Mi dovevo essere
allontanato, non perduto. Perduti, ci si ritrova.
“Vediamo”, ripetevo; “poiché vi è una sola strada, e poiché essi la
seguono, io devo raggiungerli, mi basterà risalire ancora; se pure, non
vedendomi e dimenticando che li precedevo, essi non hanno avuto il
pensiero di ritornare indietro. Ma anche in tal caso affrettandomi li
ritroverò; è evidente”.
Ripetevo queste ultime parole come un uomo non convinto. D'altra
parte, per associare idee così semplici e riunirle in ragionamento,
dovetti impiegare un tempo assai lungo.
Allora mi venne un dubbio; ero proprio davanti? Certamente,
poiché Hans mi seguiva precedendo lo zio. Egli si era persino arrestato
alcuni istanti per assicurare i suoi bagagli sulle spalle. Questo
particolare mi ritornava in mente; è certo in quel momento medesimo
che avevo dovuto continuare la mia strada.
“D'altra parte”, pensai, “ho un mezzo sicuro per non smarrirmi, un
filo per guidarmi nel labirinto e un filo che non si spezza: il mio fedele
ruscello. Solo che risalga il suo corso e ritroverò senza dubbio le tracce
dei miei compagni.”
Questo ragionamento mi rianimo e decisi di rimettermi in camminò
senza perdere un momento. Come benedissi allora la previdenza dello
www.youfriend.it
135
zio che aveva impedito al cacciatore di otturare l'apertura fatta nella
parete di granito! In tal modo la benefica sorgente, dopo averci
dissetati durante la strada, stava per guidarmi attraverso le sinuosità
della crosta terrestre.
Prima di risalire pensai che una rinfrescatina mi avrebbe fatto bene.
Mi abbassai per tuffare la fronte nell'acqua dell'Hansbach!
Si pensi il mio stupore!
Premevo un granito asciutto e scabro! Il ruscello non scorreva più
ai miei piedi!
www.youfriend.it
136
CAPITOLO XXVII
Non posso descrivere la mia disperazione; nessuna parola umana
può tradurre i miei sentimenti. Ero sepolto vivo, con la prospettiva di
morire fra le torture della fame e della sete.
Palpai macchinalmente con le mani ardenti il terreno. Come mi
sembrò secca quella roccia!
Ma come avevo fatto ad abbandonare il corso del ruscello? Infatti,
c'era poco da dire, esso era scomparso! Compresi allora il perché di
quel silenzio strano, quando avevo teso l'ultima volta l'orecchio per
ascoltare se non mi giungesse qualche richiamo dei miei compagni.
Dunque, quando mi ero allontanato imprudentemente, non avevo
notato l'assenza del ruscello. E certo a quel punto davanti a me si era
aperta una biforcazione della galleria, mentre il ruscello, obbedendo ai
capricci d'un altro pendio, se ne andava con i miei compagni verso
sconosciute profondità!
Come ritornare? Tracce non ve n'erano, e il mio piede non lasciava
alcuna impronta sul granito. Mi arrovellavo a cercare la spiegazione di
questo insolubile problema. La mia condizione si riassumeva in una
sola parola: perduto!
Sì, perduto a una profondità che mi pareva incommensurabile! Le
trenta leghe di crosta terrestre pesavano spaventosamente sulle mie
spalle. Mi sentivo schiacciato.
Cercai di ricondurre le mie idee alle cose della Terra, e vi riuscii a
gran fatica. Amburgo, la casa di Königstrasse, la mia povera Graüben,
tutto quel mondo sotto il quale stavo vagando, passò rapidamente nella
mia mente sconvolta. Rividi come in una viva allucinazione gli
avvenimenti del viaggio, la traversata, l'Islanda, il signor Fridriksson,
lo Sneffels. Dissi a me stesso che serbare l'ombra d'una speranza era
segno di pazzia; che era meglio disperarsi!
Infatti, quale forza umana avrebbe potuto ricondurmi alla superficie
del globo e aprire le volte enormi che s'inarcavano sopra la mia testa?
Chi poteva rimettermi sulla via del ritorno e riunirmi ai miei
compagni?
www.youfriend.it
137
— Oh zio! — esclamai in tono disperato.
Fu questa la sola parola di rimprovero che mi venisse alle labbra,
perché compresi ciò che il disgraziato uomo doveva soffrire
cercandomi.
Quando mi vidi così lontano da ogni soccorso umano, incapace di
tentare qualcosa per la mia salvezza, pensai al soccorso del cielo. Mi
ritornarono in mente i ricordi dell'infanzia, quelli di mia madre che non
avevo conosciuto se non nell'età dei baci. Ricorsi alla preghiera, e per
quanto piccolo fosse il mio diritto d'essere ascoltato dal Dio al quale
mi rivolgevo così tardi, lo implorai con fervore.
Quel ritorno verso la Provvidenza mi ridiede un po' di calma e potei
far convergere tutte le forze dell'intelligenza sulla mia situazione.
Mi rimanevano viveri per tre giorni, e la mia borraccia era piena;
ma non potevo restar solo ancora. Dovevo salire o scendere?
Salire evidentemente, salire sempre!
Sarei così giunto al luogo in cui avevo abbandonato la sorgente, alla
maledetta biforcazione; là, una volta che avessi avuto il ruscello sotto
i piedi, avrei sempre potuto tornare a raggiungere la vetta dello
Sneffels
Come mai non vi avevo pensato prima! Là vi era evidentemente una
speranza di salvezza. Ciò che più urgeva era dunque ritrovare il corso
dell'Hansbach.
Mi alzai, ed appoggiandomi al bastone ferrato risalii la galleria. Il
pendio era ripido; salivo tuttavia con speranza e senza imbarazzo,
come chi non ha scelta circa la via da seguire.
Per una mezz'ora non fui trattenuto da nessun ostacolo. Cercai di
riconoscere la strada dalla forma della galleria, dalla sporgenza di certe
rocce, dalla disposizione delle anfrattuosità, ma non vidi alcun segno
particolare, e dopo un poco dovetti ammettere che quella galleria non
poteva ricondurmi alla biforcazione, poiché era senza uscita. Urtai
contro un muro impenetrabile e caddi sulla roccia.
Non saprei descrivere lo spavento e la disperazione che mi presero:
rimasi come annientato. La mia ultima speranza si spezzava contro
quella muraglia di granito.
www.youfriend.it
138
Perduto in quel labirinto, le cui sinuosità s'incrociavano in tutte le
direzioni, era impossibile tentare di salvarmi. Una morte spaventosa
mi attendeva. E, cosa bizzarra, mi venne in mente che se il mio corpo
fossilizzato si fosse trovato un giorno, a trenta leghe nelle viscere
della Terra, la sua scoperta avrebbe prodotto gravi discussioni
scientifiche. Volli parlare ad alta voce, ma solo suoni rauchi uscirono
dalle mie labbra disseccate. Ansimavo.
Fra quelle angosce un nuovo terrore s'impadronì di me. La mia
lampada si era guastata nel cadere, e non avevo alcun mezzo per
ripararla; la sua luce impallidiva e stava per spegnersi!
Guardai la corrente luminosa che diminuiva nella serpentina
dell'apparecchio. Una processione d'ombre mobili si svolse sulle pareti
che divenivano più scure. Non osavo più battere le palpebre temendo
di perdere un atomo della luce fuggitiva e ad ogni istante mi pareva
che essa si estinguesse e che l'oscurità si impadronisse di me.
Alla fine un'ultima luce tremolò nella lampada; la seguii, la aspirai
con lo sguardo, concentrai su di essa tutta l'attenzione dei miei occhi,
come sull'ultima sensazione di luce che fosse loro concessa, e rimasi
avvolto nelle immense tenebre.
Mi sfuggì un terribile grido. Sulla superficie della Terra, in mezzo
alla più profonda notte, la luce non cede mai del tutto i suoi diritti; è
diffusa, è sottile, ma per poca che ne rimanga, la retina dell'occhio
riesce a percepirla. Qui, al contrario, nulla; la tenebra assoluta faceva
di me un cieco nel vero senso della parola.
Allora la mia testa si smarrì: tesi le braccia avanti e presi a fuggire
a tastoni, a casaccio in quell'inesplicabile labirinto, scendendo sempre,
correndo attraverso la crosta terrestre, come un abitante delle regioni
sotterranee, chiamando, gridando, urlando, urtando nelle sporgenze
delle rocce, cadendo e risollevandomi insanguinato, cercando di bere
il sangue che mi inondava il volto e aspettando sempre che qualche
muraglia imprevista offrisse alla mia testa un ostacolo perché vi si
spezzasse contro!
Dove mi condusse quella corsa insensata? Lo ignorerò sempre.
Dopo molte ore, sfinito, caddi come una massa inerte lungo la parete e
svenni!
www.youfriend.it
139
CAPITOLO XXVIII
QUANDO RINVENNI il mio viso era bagnato di lacrime. Non
saprei dire quanto durasse quello stato d'insensibilità, poiché non mi
rimaneva alcun mezzo per rendermi conto del tempo. Mai solitudine
fu simile alla mia, mai abbandono così completo!
La caduta mi aveva fatto perdere molto sangue; me ne sentivo
inondato! Come ero afflitto di non essere morto, “e che la cosa fosse
ancora da farsi!”. Non volevo più pensare, respingevo ogni idea e,
vinto dal dolore, mi rotolai contro la parete opposta.
Già stavo per svenire di nuovo, e questa volta per sempre, quando
un rumore violento mi colpì l'orecchio. Pareva un prolungato rombo di
tuono e udii le onde sonore perdersi a poco a poco nelle lontane
profondità dell'abisso.
Da dove proveniva quel rumore? Certo dà qualche fenomeno che si
produceva nella massa terrestre! Dall'esplosione di un gas o dalla
caduta di qualche poderoso sostegno del globo!
Ascoltai ancora; volli sapere se il rumore si sarebbe rinnovato; ma
un quarto d'ora passò e il silenzio regnò nella galleria. Non udivo
nemmeno più i battiti del mio cuore.
A un tratto il mio orecchio appoggiato per caso alla muraglia
credette di cogliere alcune parole vaghe, lontane. Sobbalzai.
“È un'allucinazione”, pensai.
Non lo era: ascoltando più attentamente udii proprio un mormorio
di voci: ma la debolezza non mi permetteva di comprendere ciò che si
diceva. Eppure si parlava: ne ero certo.
Per un istante ebbi il timore che quelle parole fossero le mie stesse,
riportate da un'eco; non avevo per caso gridato senza accorgermene?
Strinsi forte le labbra e appoggiai di nuovo l'orecchio alla parete.
— Sì, certo, si parla, si parla!
Spingendomi alcuni piedi più avanti, lungo la muraglia, riuscii a
udire alcune parole incerte, bizzarre, incomprensibili, che mi
giungevano come se fossero pronunciate a voce bassa, mormorate.
La parola förlorad era ripetuta molte volte con accento di dolore.
www.youfriend.it
140
Che cosa significava? Chi la pronunciava? Evidentemente lo zio o
Hans; ma se li udivo io, anch'essi potevano udirmi.
— Aiuto! — gridai con tutte le mie forze; — aiuto!
Ascoltai, attesi nell'ombra una risposta, un grido, un sospiro; ma
nulla si fece udire. Passarono alcuni minuti; un mondo d'idee si era
aperto nella mia mente; pensai che la mia voce indebolita non potesse
arrivare fino ai miei compagni.
“Perché sono loro”, mi ripetei; “e chi altro potrebbe trovarsi a trenta
leghe sottoterra?”
Mi rimisi ad ascoltare, e appoggiando qua e là l'orecchio alle pareti,
trovai un punto nel quale le voci parevano raggiungere la massima
intensità. Udii ancora la parola forlorad e poi quel rombo di tuono che
mi aveva tratto dal mio torpore.
— No, — dissi, — non è attraverso la roccia che le voci si fanno
udire. La parete è di granito e non permetterebbe alla più forte
detonazione di attraversarla. Questo rumore giunge dalla galleria
stessa! Qui ci deve essere un fenomeno acustico del tutto speciale!
Ascoltai di nuovo e questa volta, sì, questa volta udii distintamente
il mio nome attraverso lo spazio!
Era mio zio che lo pronunciava; parlava con la guida, e la parola
förlorad era danese!
Allora compresi tutto. Per farmi udire bisognava parlare
precisamente lungo la muraglia, la quale doveva servire a condurre la
mia voce, come il filo conduce l'elettricità.
Ma non avevo tempo da perdere. Se i miei compagni si fossero
allontanati anche soltanto un poco, il fenomeno acustico non si sarebbe
verificato. Mi accostai dunque alla muraglia e pronunciai queste
parole, più nettamente che mi fu possibile:
— Zio Lidenbrock!
Aspettai con la più viva ansietà: il suono non è molto rapido e la
densità degli strati d'aria non ne accresce affatto la velocità; ne
aumenta solo l'intensità. Passarono alcuni secondi che mi parvero
secoli; alla fine mi giunsero all'orecchio queste parole:
— Axel, Axel, sei tu?
. . . . . . . . . . . . . . . . . . . . . . . .
www.youfriend.it
141
— Sì, si, — risposi.
. . . . . . . . . . . . . . . . . . . . . . . .
— Ragazzo mio, dove sei?
. . . . . . . . . . . . . . . . . . . . . . . .
— Perduto, nella più profonda oscurità.
. . . . . . . . . . . . . . . . . . . . . . . .
— Ma la tua lampada?
. . . . . . . . . . . . . . . . . . . . . . . .
— Spenta.
. . . . . . . . . . . . . . . . . . . . . . . .
— E il ruscello?
. . . . . . . . . . . . . . . . . . . . . . . .
— Scomparso.
. . . . . . . . . . . . . . . . . . . . . . . .
— Axel, povero Axel, fatti coraggio.
. . . . . . . . . . . . . . . . . . . . . . . .
— Aspettate un momento, sono stancò, non ho più la forza di
rispondere, ma parlatemi.
. . . . . . . . . . . . . . . . . . . . . . . .
— Coraggio, — riprese mio zio; — non parlare, ascoltami. Ti
abbiamo cercato risalendo e discendendo la galleria. Impossibile
trovarti. Ah! Quanto ti ho pianto ragazzo mio! Alla fine, credendoti
sempre sulla strada dell'Hansbach, siamo ridiscesi sparando colpi di
fucile; ora, se le nostre voci possono congiungersi è effetto di acustica!
Le nostre mani non possono toccarsi, ma non disperare, Axel, è già
qualche cosa potersi udire!
. . . . . . . . . . . . . . . . . . . . . . . .
Frattanto avevo riflettuto; una speranza, sia pur vaga, mi ritornava
in cuore. Prima di tutto vi era una cosa che m'importava di conoscere:
perciò accostai le labbra alla muraglia e dissi:
— Zio.
. . . . . . . . . . . . . . . . . . . . . . . .
— Ragazzo mio, — mi fu risposto dopo alcuni istanti.
. . . . . . . . . . . . . . . . . . . . . . . .
— Bisogna prima di tutto sapere che distanza ci separa.
www.youfriend.it
142
. . . . . . . . . . . . . . . . . . . . . . . .
— La cosa è facile.
. . . . . . . . . . . . . . . . . . . . . . . .
— Avete il vostro cronometro?
. . . . . . . . . . . . . . . . . . . . . . . .
— Bene, prendetelo; pronunciate il mio nome segnando
esattamente il secondo in cui parlerete; io lo ripeterò appena l'avrò
captato, e voi osserverete allo stesso modo il momento preciso in cui
vi giungerà la mia risposta.
. . . . . . . . . . . . . . . . . . . . . . . .
— Bene, e la metà del tempo intercorso fra la mia domanda e la tua
risposta indicherà quello che la mia voce impiega per arrivare fino a
te.
. . . . . . . . . . . . . . . . . . . . . . . .
— Appunto, zio.
. . . . . . . . . . . . . . . . . . . . . . . .
— Sei pronto?
. . . . . . . . . . . . . . . . . . . . . . . .
— Bene, fa' attenzione, sto per pronunciare il tuo nome.
. . . . . . . . . . . . . . . . . . . . . . . .
Appoggiai l'orecchio alla parete, e appena udii la parola “Axel”,
ripetei immediatamente “Axel”; poi aspettai.
. . . . . . . . . . . . . . . . . . . . . . . .
— Quaranta secondi, — disse allora lo zio; — sono passati quaranta
secondi fra le due parole; il suono impiega dunque venti secondi da te
fino a me; ora, a mille e venti piedi al secondo fanno
ventimilaquattrocento piedi, ossia una lega e mezzo, più un ottavo.
. . . . . . . . . . . . . . . . . . . . . . . .
— Una lega e mezzo! — mormorai.
. . . . . . . . . . . . . . . . . . . . . . . .
— Eh! La si supera, Axel!
. . . . . . . . . . . . . . . . . . . . . . . .
— Ma devo salire o scendere?
. . . . . . . . . . . . . . . . . . . . . . . .
www.youfriend.it
143
— Scendere, ed ecco perché. Noi siamo arrivati in una grande
caverna, nella quale sboccano moltissime gallerie; quella che hai
seguito certamente ti porterà fino a noi, poiché pare che tutti questi
crepacci, queste fratture del globo siano come altrettanti raggi che
partano dall'immensa caverna in cui ci troviamo. Rialzati, dunque, e
rimettiti in cammino; trascinati, se è necessario, lasciati scivolare per i
pendii più ripidi, e troverai le nostre braccia per riceverti. In cammino,
ragazzo mio, in cammino!
. . . . . . . . . . . . . . . . . . . . . . . .
Queste parole mi rianimarono.
— Addio, zio, — esclamai, — parto! Le nostre voci non potranno
più comunicare fra loro non appena avrò lasciato questo luogo.
Addio, dunque.
. . . . . . . . . . . . . . . . . . . . . . . .
— Arrivederci, Axel, arrivederci.
. . . . . . . . . . . . . . . . . . . . . . . .
Queste furono le ultime parole che udii.
Quella straordinaria conversazione, fatta attraverso la massa
terrestre a oltre una lega di distanza, si concluse con queste parole di
speranza. Resi grazie a Dio perché mi aveva condotto, in mezzo a
quelle tetre immensità, al solo punto, forse, in cui la voce dei miei
compagni potesse giungermi.
Tale fenomeno acustico si spiegava facilmente con le sole leggi
fisiche; era dovuto alla forma della galleria e alla conduttibilità della
roccia. Vi sono molti esempi di tali propagazioni di suoni non
percettibili negli spazi intermedi; e mi ricordai che tale fenomeno era
stato osservato in molti luoghi e fra gli altri nella galleria interna della
cattedrale di San Paolo a Londra e soprattutto nelle strane caverne della
Sicilia, in certe latomie vicino a Siracusa, la più straordinaria delle
quali, per questo fenomeno, è conosciuta con il nome di Orecchio di
Dionigi.46

46 Latomie erano chiamate le grandi cave di pietra calcarea vicino a Siracusa dove venivano inviati a
cavare pietre gli schiavi prigionieri di guerra dei tiranni della città; abbandonate, vennero
trasformate in splendidi giardini. La latomia nella quale si trova il famoso Orecchio di Dionigi è la latomia
del Paradiso.
www.youfriend.it
144
Mi ritornarono in mente quésti ricordi e vidi chiaramente che,
poiché la voce di mio zio arrivava fino a me, nessun ostacolo esisteva
fra noi, e che seguendo il cammino del suono dovevo logicamente
arrivare dove era lui, se le forze non mi avessero tradito.
Mi alzai e mi trascinai più che non camminassi, e, siccome il pendio
era ripido, mi lasciai scivolare.
Ben presto la velocità della mia discesa aumentò terribilmente, e
minacciava di trasformarsi in caduta. Non avevo più la forza di
arrestarmi.
Improvvisamente il terreno mi mancò sotto i piedi e caddi
rimbalzando sulle asperità d'una galleria verticale, un vero pozzo.
Battei il capo su una roccia aguzza e svenni.
www.youfriend.it
145
CAPITOLO XXIX
Quando rinvenni mi trovai nella penombra, steso su un letto di
coperte. Lo zio vegliava spiando sul mio volto un indizio di vita. Al
mio primo sospiro mi prese la mano ed al mio primo sguardo emise un
grido di gioia.
— Vive, vive! — esclamò.
— Sì, — risposi con voce debole.
— Figliolo mio, — disse mio zio stringendomi al petto, — eccoti
salvo!
Fui vivamente commosso dal tono con cui queste parole furono
pronunciate e ancora di più dalle cure che l'accompagnarono.
Occorrevano prove del genere per provocare nel professore tanta
espansione!
In quel momento giunse Hans. Egli vide la mia mano in quella dello
zio ed i suoi occhi, oso affermarlo, espressero viva contentezza.
— “God dag”, — disse.
— Buon giorno, Hans, buon giorno, — mormorai; — ed ora, zio,
ditemi dove ci troviamo.
— Domani, Axel, domani: oggi sei ancora troppo debole; t'ho
fasciato la testa con un bendaggio che deve rimanere in ordine; dormi
dunque e domani saprai tutto.
— Ma almeno, — insistei, — che ora, che giorno è?
— Le undici di sera, ed oggi è domenica 9 agosto, ma non ti
permetterò più d'interrogarmi prima di lunedì 10.
In verità ero così debole che i miei occhi si chiusero
involontariamente. Avevo bisogno di una notte di riposo; perciò
m'addormentai pensando che il mio isolamento era durato quattro
lunghi giorni.
Il giorno dopo, appena desto, mi guardai attorno. Il mio giaciglio
fatto con tutte le coperte da viaggio era in una grotta deliziosa, adorna
di magnifiche stalagmiti ed il cui suolo era coperto di sabbia. Vi
regnava una specie di penombra. Non vi era accesa né torcia né
lampada, e tuttavia dal di fuori venivano, passando per una stretta
www.youfriend.it
146
apertura della grotta, alcuni chiarori inesplicabili. Udivo anche un
mormorio vago ed indefinito, simile al gemito delle onde che
s'infrangono sopra una spiaggia arenosa, e talvolta il sibilo del vento.
Mi chiesi se ero ben desto, o se sognavo ancora, o se il mio cervello
leso nella caduta non mi facesse percepire rumori puramente
immaginari. Per altro né i miei occhi né le mie orecchie potevano
ingannarsi a tal punto.
“È un raggio di luce”, pensai, “quello che passa per quella fessura
delle rocce. Ecco appunto il mormorio delle onde! E questo è il sibilo
del vento! Sbagliò o siamo ritornati alla superficie della Terra? Lo zio
ha dunque rinunciato alla sua spedizione, oppure l'ha felicemente
terminata?” Mi stavo ponendo tali quesiti insolubili quando lo zio
rientrò.
— Buon giorno, Axel, — disse allegramente, — scommetterei
volentieri che stai bene!
— Ma si, — feci rizzandomi.
— Così doveva essere, perché hai dormito tranquillamente. Hans ed
io ti abbiamo vegliato dandoci il cambio, ed abbiamo visto i progressi
della tua guarigione.
— Infatti mi sento rinvigorito e come prova farò onore alla
colazione che vorrete prepararmi.
— Mangerai, ragazzo mio; la febbre ti ha abbandonato; Hans ha
cosparso le tue piaghe di non so quale unguento di cui gli islandesi
hanno il segreto e che le ha cicatrizzate a meraviglia. E un uomo che
sa il fatto suo, il nostro cacciatore!
Così parlando lo zio preparava alcuni cibi che divorai nonostante le
sue raccomandazioni. Contemporaneamente lo tempestai di domande
alle quali egli si affrettò a rispondere.
Seppi allora che la mia caduta provvidenziale mi aveva condotto
precisamente all'estremità d'una galleria quasi perpendicolare; e dato
che ero arrivato in un torrente di pietre di cui la più piccola sarebbe
bastata a schiacciarmi, bisognava concludere che una parte della roccia
era scivolata con me. Lo spaventoso veicolo mi trasportò così fin nelle
braccia dello zio, nelle quali caddi insanguinato e privo di sensi.
www.youfriend.it
147
— Davvero, — disse, — è stupefacente che tu non sia morto mille
volte, ma per carità, non separiamoci più, altrimenti rischieremmo di
non rivederci mai più.
“Non separiamoci più!” Il viaggio non era dunque finito? Spalancai
tanto d'occhi meravigliati, il che provocò immediatamente questa
domanda:
— Che cos'hai dunque, Axel?
— Ho una cosa da domandarvi; dite che sono sano e salvo?
— Senza dubbio!
— Ed ho tutte le membra intatte?
— Certamente.
— E la testa?
— La tua testa, tranne qualche contusione, è perfettamente a posto
sulle spalle.
— Quand'è così, ho paura che il mio cervello sia fuori posto.
— Fuori posto?
— Si; non siamo ritornati alla superficie del globo?
— No, certamente.
— Allora debbo essere pazzo, perché vedo la luce del giorno, sento
il rumore del vento che soffia e quello del mare che s'infrange contro
la spiaggia.
— È soltanto questo?
— Mi spiegherete?...
— Non ti spiegherò nulla poiché la cosa è inesplicabile; ma tu stesso
vedrai e comprenderai che la geologia non ha ancora detto la sua ultima
parola.
— Usciamo dunque, — esclamai alzandomi bruscamente.
— No, Axel, no; l'aria aperta potrebbe farti male. — L'aria aperta?
— Sì, il vento soffia con una certa violenza, ed io non voglio che tu
ti esponga così.
— Ma vi assicuro che sto benissimo.
— Un po' di pazienza, ragazzo mio. Una ricaduta ci metterebbe in
imbarazzo e non bisogna perder tempo, poiché la traversata può essere
lunga.
— La traversata?
www.youfriend.it
148
— Si; riposati ancora per oggi e domani c'imbarcheremo. —
Imbarcarci?
Quest'ultima parola mi fece fare un salto. Imbarcarci! Avevamo
dunque un fiume, un lago, o un mare a nostra disposizione? C'era una
nave ancorata in qualche porto interno?
La mia curiosità verme eccitata al massimo. Lo zio cercò invano di
trattenermi; ma quando vide che l'impazienza poteva nuocermi più che
il soddisfacimento dei miei desideri, cedette.
Mi vestii in fretta e furia, mi avvolsi per precauzione in una coperta
ed uscii dalla grotta.
www.youfriend.it
149
CAPITOLO XXX
Sulle prime non vidi nulla. I miei occhi che avevano perduto
l'abitudine alla luce si chiusero bruscamente; quando potei riaprirli
rimasi più stupefatto che meravigliato.
— Il mare! — esclamai.
— Sì, — rispose mio zio — il mare Lidenbrock, e io credo che
nessun navigatore mi disputerà l'onore d'averlo scoperto e il diritto di
chiamarlo con il mio nome. .
Un'ampia distesa d'acque, il principio d'un lago o d'un oceano, si
spingeva oltre i limiti della vista. La riva formava un'ampia insenatura
e offriva alle ultime propaggini delle onde una sabbia fine, dorata,
cosparsa di quelle piccole conchiglie in cui vissero i primi esseri della
creazione. Le onde vi si rompevano con il mormorio sonoro
caratteristico dei luoghi chiusi ed immensi. Una lieve schiuma fuggiva
al soffio d'un vento leggero, e alcuni vapori mi lambivano il viso. Sulla
spiaggia lievemente inclinata, a cento tese circa dal limite delle onde,
morivano i contrafforti di rocce enormi che salivano allargandosi a
incommensurabili altezze. Alcuni, fendendo la spiaggia con le loro
punte acute, formavano capi o promontori erosi dai denti della risacca.
Più lontano l'occhio seguiva la loro mole che si disegnava
nettamente sul fondo brumoso dell'orizzonte.
Era un vero oceano con il contorno capriccioso delle rive terrestri,
ma deserto e spaventosamente selvaggio nell'aspetto.
Se i miei sguardi potevano spingersi lontano sopra quel mare è
perché una luce speciale ne rischiarava ogni particolare. Non già la
luce del sole con i fasci abbaglianti e la splendida irradiazione dei suoi
raggi, né la luce pallida e vaga dell'astro delle notti che non è se non
un riflesso senza calore: no; l'intensità di quella luce, la sua tremula
diffusione, il suo limpido e secco candore, la sua temperatura poco
elevata e il suo splendere più vivo di quello della luna, attestavano
evidentemente l'origine elettrica. Era una specie di aurora boreale, un
fenomeno cosmico continuo che riempiva la caverna capace di
contenere un oceano.
www.youfriend.it
150
La volta sospesa sopra il mio capo, il cielo, se così si può dire,
sembrava fatta di grandi nuvole, vapori mobili e mutevoli che
condensandosi dovevano qualche volta risolversi in piogge torrenziali.
Avrei creduto che sotto una pressione atmosferica così forte non
potesse avvenire l'evaporazione dell'acqua, e nondimeno, per una
ragione fisica che mi era sconosciuta, larghe nubi si stendevano
nell'aria. Pure, allora, il cielo era sereno; l'elettricità produceva
meravigliosi giochi di luce sulle nubi più alte. Ombre nitide si
disegnavano sulle loro volute inferiori. Spesso, fra due strati disgiunti,
un raggio giungeva fino a noi con notevole intensità. Ma, insomma,
non si trattava del sole poiché la sua luce era priva di calore. Lo
spettacolo era triste, terribilmente malinconico. Invece d'un
firmamento scintillante di stelle, sentivo sopra quelle nuvole una volta
di granito che mi schiacciava con tutto il suo peso; e questo spazio, per
quanto fosse immenso, non sarebbe bastato alla passeggiata del meno
ambizioso dei satelliti.
Mi ricordai allora di quella teoria di un capitano inglese, il quale
paragonava la Terra a una vasta sfera vuota, nell'interno della quale
l'aria si manteneva luminosa per la sua pressione, mentre due astri,
Plutone e Proserpina, vi percorrevano le loro orbite misteriose. Aveva
forse intuito la verità?
Noi eravamo effettivamente imprigionati in una cavità enorme di
cui non potevamo misurare la larghezza, poiché la riva andava
allargandosi fino a sottrarsi alla nostra vista, né la sua lunghezza,
poiché lo sguardo era ben presto arrestato dalla linea di un orizzonte
alquanto indeterminato. Quanto alla sua altezza doveva essere di molte
leghe. L'occhio non poteva vedere dove la volta si appoggiasse sui
contrafforti di granito; ma l'agglomerato di nuvole sospeso
nell'atmosfera era tale che l'elevazione doveva essere stimata di
duemila tese, altezza maggiore di quella dei vapori terrestri, e dovuta
senza dubbio alla densità considerevole dell'aria.
La parola caverna non rende il mio pensiero per descrivere
quell'immenso spazio; ma le parole del linguaggio umano non bastano
a chi si avventura negli abissi della Terra.
www.youfriend.it
151
D'altra parte io non sapevo con quale fatto geologico spiegare
l'esistenza di una simile cavità. Poteva averlo prodotto il
raffreddamento della Terra? Mi erano note, dai racconti dei
viaggiatori, certe caverne celebri, ma nessuna era di tali dimensioni.
Se la grotta di Guachara nella Colombia, visitata da Humboldt, non
aveva rivelato il segreto della sua profondità al dotto che la scandagliò
per uno spazio di duemilacinquecento piedi, verosimilmente non si
estendeva molto al di là. L'immensa caverna del Mammut nel
Kentucky aveva certo proporzioni gigantesche, poiché la sua volta si
elevava ben cinquecento piedi sopra un lago insondabile, e alcuni
viaggiatori la percorsero per oltre dieci leghe senza incontrarne la fine.
Ma che cosa erano tali cavità in confronto a quella che ammiravo
allora, con il suo cielo di vapori, con le sue irradiazioni elettriche e un
vasto mare chiuso nei suoi fianchi? La mia immaginazione si sentiva
impotente davanti a tale immensità.
Osservavo in silenzio tutte quelle meraviglie e mi mancavano le
parole per esprimere le mie sensazioni. Mi sembrava di assistere in
qualche lontano pianeta, Urano o Nettuno, a fenomeni di cui la mia
natura terrestre non aveva coscienza. Per sensazioni nuove erano
necessarie parole nuove, e l'immaginazione non me le forniva.
Guardavo, pensavo, ammiravo con uno stupore misto a un certo qual
spavento.
Quello spettacolo imprevisto aveva richiamato sul mio volto i colori
della salute; stavo facendo la cura dello sbalordimento e guarendo
grazie a questa nuova terapia; d'altra parte quell'aria densissima e viva
mi rianimava, fornendo maggior quantità d'ossigeno ai miei polmoni.
Si comprenderà senza fatica come, dopo essere stato prigioniero per
quarantasette giorni in una stretta galleria, fosse una gioia senza fine
aspirare la brezza carica di umide emanazioni saline.
Perciò non ebbi di che pentirmi per aver lasciato la mia grotta buia.
Mio zio, già assuefatto a quelle meraviglie, non si stupiva più.
— Ti senti la forza di passeggiare un poco? — mi domandò.
— Sì, certo, — risposi, — e nulla mi sembrerà più piacevole.
— Ebbene, dammi il braccio, Axel, e seguiamo le sinuosità della
spiaggia.
www.youfriend.it
152
Accettai subito e cominciammo a costeggiare quel nuovo oceano.
Alla sinistra, rocce scoscese, sovrapposte le une alle altre, formavano
una massa titanica d'un effetto prodigioso. Sui loro fianchi scorrevano
cascate innumerevoli che svanivano in veli limpidi e sonori. Lievi
vapori rimbalzanti da una roccia all'altra segnavano sorgenti calde, e
alcuni ruscelli scorrevano dolcemente verso il bacino comune,
cercando sui pendii l'occasione per mormorare più piacevolmente.
Fra quei ruscelli riconobbi il nostro fedele compagno di viaggio,
l'Hansbach che veniva a perdersi tranquillamente nel mare come se
non avesse mai fatto altro sin dal principio del mondo.
— Ci mancherà, — dissi con un sospiro.
— Bah! — fece il professore; — l'uno o l'altro, che importa? Quella
risposta mi parve ingrata.
Ma nello stesso momento la mia attenzione fu attratta da uno
spettacolo inatteso. A cinquecento passi, dietro a un alto promontorio,
apparve ai nostri occhi una foresta fitta di alberi di media grandezza, a
forma di ombrelli regolari, dai contorni netti e geometrici; sembrava
che le correnti atmosferiche non avessero alcuna influenza sul loro
fogliame, poiché in mezzo ai soffi rimanevano immobili e come
pietrificati.
Affrettai il passo. Io non sapevo dare un nome a quelle strane
esistenze; facevano forse parte delle duecentomila specie vegetali
conosciute fino allora, o era necessario classificarle a parte nella flora
delle vegetazioni lacustri? No. Quando arrivammo sotto la loro ombra
la mia meraviglia si mutò in ammirazione.
Infatti avevo davanti agli occhi dei prodotti della Terra, di taglia
gigantesca. Lo zio li chiamò immediatamente col loro nome.
www.youfriend.it
153
www.youfriend.it
154
— Non è che una foresta di funghi, — disse; e non s'ingannava. Si
giudichi lo sviluppo acquistato da quei vegetali propri dei luoghi caldi
e umidi. Sapevo che il Lycoperdon giganteum raggiunge, al dire di
Bulliard, da otto a nove piedi di circonferenza; ma qui si trattava di
funghi prataioli alti da trenta a quaranta piedi, con una calotta d'un
diametro eguale. Si contavano a migliaia. La luce non riusciva a
vincere la loro fitta ombra, ed una oscurità perfetta regnava sotto quelle
cupole sovrapposte come i tetti rotondi d'una città africana.
Tuttavia volli addentrarmi fra di essi. Un freddo mortale scendeva
dalle volte carnose. Errammo in quelle tenebre umide per una mezz'ora
e fu con un vero senso di benessere che tornai alla spiaggia del mare.
Ma la vegetazione della regione sotterranea non si arrestava a quelle
specie di funghi. Più lontano sorgeva un gran numero di altri alberi
dalle foglie scolorite. Erano facili da riconoscere: erano gli umili
arbusti della Terra con dimensioni fenomenali, licopodi alti cento
piedi, sigillane gigantesche, felci arboree grandi come i pini delle alte
latitudini, lepidodendri a rami cilindrici biforcati, terminanti in lunghe
foglie e irti di ruvidi peli come mostruose piante grasse.
— Meraviglioso, magnifico, splendido! — esclamò lo zio. — Ecco
la flora della seconda era geologica del periodo giurassico. Ecco le
umili piante dei nostri giardini che erano alberi nei primi secoli del
globo! Osserva, Axel; ammira! Nessun botanico si è mai trovato a una
simile festa!
— Avete ragione, zio. Sembra che la Provvidenza abbia voluto
conservare in questa serra immensa le piante antidiluviane che la
pazienza sagace degli scienziati ha ricostruito così felicemente.
— Dici benissimo, ragazzo mio; è una serra; ma diresti meglio
aggiungendo che forse è anche un serraglio.
— Un serraglio!
— Sì, senza dubbio; guarda la polvere che calpestiamo, questi ossi
sparsi al suolo.
— Ossi! — esclamai. — Sì, ossi di animali antidiluviani.
www.youfriend.it
155
Mi ero precipitato su tali reliquie millenarie, fatte d'una sostanza
indistruttibile,47 e davo senza esitare un nome a quegli ossi giganteschi
che assomigliavano ad alberi disseccati.
— Ecco la mascella inferiore del mastodonte, — dicevo, — ecco i
molari del dinotherium,48 ecco un femore che non può essere stato se
non del più grande di questi animali, del megatherìum.49 Sì, è davvero
un serraglio, poiché questi ossi non sono stati certo trasportati fin qui
da un cataclisma. Gli animali cui appartengono vissero certamente
sulle rive di questo mare sotterraneo, all'ombra di queste piante
arboree. Guardate, vedo scheletri interi; e tuttavia...
— Tuttavia? — chiese lo zio.
— Non so comprendere la presenza di simili quadrupedi in questa
caverna di granito.
— Perché?
— Perché la vita animale non esistette sulla Terra se non nei periodi
secondari, quando il terreno sedimentario venne formato dalle
alluvioni e sostituì le rocce incandescenti dell'era primaria.
— Ebbene, Axel, vi è una risposta semplicissima alla tua obiezione,
ed è che questo terreno è un terreno sedimentario.
— Come! A tanta profondità sotto la superficie della Terra?
— Senza dubbio, ed il fatto può essere spiegato geologicamente. A
una certa epoca la Terra era formata soltanto da una crosta elastica
soggetta a movimenti alterni di innalzamento e di abbassamento, in
virtù delle leggi dell'attrazione; è probabile che sia avvenuto un
cedimento del suolo e che una parte di terreno sedimentario sia stata
trascinata in fondo agli abissi spalancati all'improvviso.
— Così dev'essere. Ma se animali antidiluviani sono vissuti in tali
regioni sotterranee, chi mi dice che qualcuno di quei mostri non erri
ancora in quelle cupe foreste o dietro le rocce a picco?

47 Fosfato di calcio.
48 Genere estinto di mammiferi giganteschi proboscidati con due lunghe zanne
rivolte in basso alla mascella inferiore; visse nel periodo pliocenico. Nelle pagine
che seguono si incontreranno numerosi altri nomi di animali estinti: a tale riguardo
si daranno in nota notizie soltanto per quelli non descritti nel testo.
49 Enorme tardigrado estinto, i cui resti fossili si sono ritrovati in abbondanza nell'America meridionale.
www.youfriend.it
156
A quest'idea, non senza spavento, guardai nei vari punti
dell'orizzonte, ma sulle rocce deserte non appariva nessuna creatura
vivente.
Ero un po' stanco, e andai a sedermi all'estremità d'un promontorio
ai cui piedi le onde si frangevano con rumore. Di là il mio sguardo
abbracciava tutta la baia, formata da una insenatura della costa. In
fondo, una specie di porto era scavato fra le rocce piramidali; le sue
acque tranquille dormivano al riparo del vento; un brigantino e due o
tre golette avrebbero potuto gettarvi le ancore comodamente. Mi
aspettavo quasi di vedere qualche imbarcazione che ne uscisse con
tutte le vele spiegate e prendesse il largo spinta dalla brezza del sud.
Ma una simile illusione scomparve ben presto. Noi eravamo le sole
creature di quel mondo sotterraneo. Quando il vento si calmava, un
silenzio più profondo dei silenzi del deserto scendeva su quelle rocce
aride, e pesava sulla superficie dell'oceano. Allora spingevo lo sguardo
fra le brume lontane, tentando di stracciare il velo gettato sul fondo
dell'orizzonte, e mille domande mi venivano alle labbra: dove finiva
quel mare? Dove conduceva? Avremmo mai potuto conoscerne le rive
opposte?
Lo zio non ne dubitava affatto. Io lo desideravo e lo temevo al
tempo stesso.
Dopo un'ora passata a contemplare il meraviglioso spettacolo,
riprendemmo il cammino lungo la spiaggia per raggiungere la grotta
dove mi addormentai d'un profondo sonno popolato dai più bizzarri
fantasmi.
www.youfriend.it
157
CAPITOLO XXXI
Il giorno seguente mi risvegliai del tutto guarito.
Pensando che un bagno mi avrebbe fatto molto bene, andai a tuffarmi
per qualche minuto nelle acque di quel Mediterraneo. Certo quel mare
meritava più di tutti tale nome.
Ritornai a far colazione con molto appetito. Hans era intento a
preparare il nostro pranzetto; aveva acqua e fuoco a sua disposizione
sicché poté variare alquanto il nostro cibo ordinario. Al dessert ci servì
alcune tazze di caffè, né mai la deliziosa bevanda mi parve così
piacevole al palato.
— Ecco, — disse lo zio, — l'ora della marea, e non bisogna lasciarci
sfuggire l'occasione di studiare un simile fenomeno.
— Come, la marea? — esclamai.
— Senza dubbio.
— L'influenza della luna e del sole arriva fin qui?
— E perché no? Forse che tutti i corpi non sono soggetti
all'attrazione universale? Questa massa d'acqua non può dunque
sottrarsi alla legge generale. Perciò, nonostante la pressione
atmosferica che si esercita alla sua superficie, la vedrai sollevarsi
quanto quella dell'Atlantico.
In questo momento eravamo sulla sabbia della riva e le onde
coprivano a poco a poco la spiaggia.
— Ecco appunto il flusso che incomincia! — esclamai.
— Sì, Axel, e dagli intervalli di schiuma, puoi vedere che il mare si
alza di circa dieci piedi.
— È meraviglioso.
— No, è naturale.
— Avete un bel dire, zio, ma tutto ciò mi sembra così straordinario
che è un miracolo se credo ai miei occhi. Chi avrebbe mai immaginato,
sotto la crosta terrestre, un vero oceano con flussi e riflussi, con le
brezze e le tempeste!
— E perché no? Vi è forse una ragione fisica che si opponga?
www.youfriend.it
158
— Io non ne vedo alcuna, dato che bisogna abbandonare la teoria
del calore centrale.
— Dunque, fin qui, la teoria di Davy è giustificata?
— Evidentemente; e quand'è così nulla contraddice l'esistenza di
mari e di regioni nell'interno del globo.
— Senza dubbio, ma disabitate.
— E perché queste acque non potrebbero dare asilo a qualche pesce
di una specie sconosciuta?
— In ogni caso finora non ne abbiamo visto neppure uno.
— Ebbene, possiamo fabbricare qualche lenza e vedere se l'amo
avrà quaggiù tanta fortuna quanta ne ha negli oceani sublunari.
— Proveremo, Axel; è necessario penetrare tutti i segreti di queste
nuove regioni.
— Ma dove siamo? Non vi ho ancora fatto questa domanda alla
quale i vostri strumenti hanno pur dovuto dare una risposta...
— Siamo a trecentocinquanta leghe dall'Islanda.
— Proprio?
— Sono sicuro di non ingannarmi neppure di cinquecento tese. —
E la bussola indica sempre il sud-est?
— Sì, con una declinazione occidentale di diciannove gradi e
quarantadue primi, esattamente come sulla Terra. Quanto alla sua
inclinazione si verifica un fatto curioso che ho osservato molto
attentamente.
— E qual è?
— Che l'ago invece d'inclinarsi verso il polo come fa nell'emisfero
boreale si rialza.
— Bisogna dunque concludere che il punto di attrazione magnetica
si trovi compreso tra la superficie del globo e il luogo in cui noi siamo
pervenuti?
— Per l'appunto; ed è probabile che se arriviamo verso la regione
polare, al settantesimo grado, là dove James Ross,50 ha scoperto il polo

50 Lapsus di Verne. Il polo magnetico boreale fu scoperto nella penisola di Boothía Felix (America
settentrionale) non già dall'esploratore polare James Clark Ross (1800-1862), bensì dallo zio di
questi, John Ross (1777-1856), che pure esplorò le regioni polari fra il 1829 e il
1833.
www.youfriend.it
159
magnetico boreale, vedremo l'ago rizzarsi verticalmente. Dunque il
misterioso centro d'attrazione non si trova a gran profondità.
— Ecco un fatto che la scienza non ha previsto.
— La scienza, ragazzo mio, è fatta di errori, ma di errori che è bene
commettere perché a poco a poco conducono alla verità.
— E a quale profondità siamo?
— A trentacinque leghe.
— Allora, — dissi esaminando la carta, — sopra di noi c'è la parte
montuosa della Scozia, e là, i monti Grampiani elevano le loro vette
coperte di neve.
— Sì, — rispose il professore ridendo, — è un po' pesante da
sopportare, ma la volta è solida; il grande architetto dell'universo l'ha
fabbricata con buoni materiali, né mai uomo avrebbe potuto farla così
forte! Che cosa sono mai gli archi dei ponti e le volte delle cattedrali
in confronto a questa navata che ha tre leghe di raggio e sotto la quale
può starsene comodamente un oceano con le sue tempeste?
— Oh! non ho paura che il cielo mi caschi sulla testa; e ora, zio,
quali sono i vostri progetti? Non fate conto di ritornare sulla superficie
della Terra?
— Ritornare? No, certo; dal momento che tutto è andato così bene
finora bisogna al contrario continuare il nostro viaggio.
— D'altra parte, non vedo proprio come faremo a penetrare sotto
questa distesa liquida!
— Oh, non intendo precipitarmici dentro a capofitto. Ma se, più
propriamente parlando, gli oceani non sono altro che laghi, poiché la
Terra li circonda, a maggior ragione questo mare interno è circondato
dalla massa granitica.
— Su questo non ci sono dubbi.
— Ebbene! Sono sicuro che sulla riva opposta troverò qualche altra
via.
— E quanto supponete che sia lungo quest'oceano?
— Trenta o quaranta leghe.
— Ah! — esclamai immaginandomi benissimo che tale
supposizione poteva non essere esatta.
www.youfriend.it
160
— Così, — riprese, — non abbiamo tempo da perdere e domani ci
metteremo in mare.
Involontariamente cercai cori gli occhi la nave che doveva
trasportarci. — C'imbarcheremo, sta bene; — dissi, — ma su quale
nave? — Non sopra una nave, mio caro, ma sopra una solida zattera.
— Una zattera! — gridai. — Non è più facile costruire una zattera
che costruire una nave, e non vedo...
— Tu non vedi, Axel, ma se ascoltassi potresti udire!
— Udire?
— Sì, dei colpi di martello che ti avvertirebbero di una cosa: e cioè
che Hans è già al lavoro.
— Costruisce una zattera? — Sì.
— E come? Ha già abbattuto gli alberi con la sua accetta?
— No, gli alberi erano già a terra. Vieni, e lo vedrai all'opera.
Dopo un quarto d'ora di cammino, dall'altro lato del promontorio,
che formava il piccolo porto naturale, vidi Hans al lavoro. Alcuni passi
ancora e gli fui accanto. Con mia gran meraviglia c'era sulla sabbia una
zattera compiuta per metà; era fatta di travi di un legno speciale, e un
gran numero di madieri, di travi curve e di costole 51 d'ogni sorta
ingombravano letteralmente il suolo. Vi era di che costruire una flotta
intera.
— Zio, — esclamai, — che legno è questo?
— Pino, abete, betulla, tutte le specie delle conifere del nord
fossilizzate sotto l'azione delle acque del mare.
— Possibile?
— È ciò che si chiama surtarbrandur o legno fossile.
— Ma allora, come le ligniti, deve avere la durezza della pietra e
non potrà galleggiare.
— Qualche volta ciò avviene. Vi sono alcuni legni che sono
divenuti vere antraciti; ma altri, come questi, hanno subito solo un
principio di trasformazione fossile. Guarda... — aggiunse lo zio
gettando in mare uno di quei resti preziosi.

51 Elementi vari facenti parte dell'ossatura di una nave.
www.youfriend.it
161
Il pezzo di legno, dopo esser sparito, ritornò alla superficie e
galleggiò secondo il moto delle onde.
— Sei convinto? — chiese lo zio.
— Sono convinto soprattutto che la cosa è semplicemente
incredibile.
Il giorno dopo, verso sera, grazie all'abilità della guida, la zattera
era terminata; aveva dieci piedi di lunghezza e cinque di larghezza. Le
travi di surtarbrandur, collegate fra di loro con forti corde, offrivano
una superficie solida; e una volta varata, l'imbarcazione improvvisata
galleggiò tranquillamente sulle onde del mare Lidenbrock.
CAPITOLO XXXII
Il 13 Agosto ci svegliammo di buon mattino. Si trattava
d'inaugurare un nuovo genere di locomozione rapida e poco faticosa.
Un albero fatto con due bastoni accostati, un'antenna formata d'un altro
bastone, e le nostre coperte come vela formavano l'attrezzatura della
zattera. Non mancavano le corde, e il tutto era solido.
Alle sei il professore diede il segnale d'imbarco. I viveri, i bagagli,
gli strumenti, le armi e una gran quantità di acqua dolce raccolta nelle
rocce erano a posto.
Hans aveva preparato un timone che gli permetteva di governare il
suo natante. Si mise alla barra; levai l'ormeggio che ci tratteneva alla
spiaggia, spiegammo la vela al vento e ci scostammo dalla riva.
Nel momento di lasciare il piccolo porto, lo zio, che aveva cara la
sua nomenclatura geografica, volle dargli un nome, e fra gli altri
propose il mio.
— In fede mia, — dissi, — ne ho un altro da proporvi.
— Quale?
— Il nome di Graüben. Porto Graüben, starà assai bene sulla carta.
— Accettato porto Graüben.
Ed ecco in qual modo il ricordo della mia cara virlandese si collegò
alla nostra avventurosa spedizione.
www.youfriend.it
162
La brezza soffiava da nord-est; filavamo con il vento in poppa,
rapidissimamente. Gli strati densissimi dell'atmosfera fornivano una
spinta enorme e agivano sulla vela come un potente ventilatore.
Dopo un'ora lo zio era riuscito a valutare abbastanza esattamente la
nostra velocità.
— Se continuiamo ad avanzare così, — disse, — faremo almeno
trenta leghe ogni ventiquattr'ore e non tarderemo a scorgere la riva
opposta.
Non risposi e andai a collocarmi a prua della zattera. Già la costa
settentrionale si abbassava all'orizzonte; i due bracci dell'insenatura si
allungavano come per renderci facile la partenza. Un immenso mare si
stendeva davanti ai miei occhi.
Nuvoloni enormi passavano rapidamente, gettando sulla sua
superficie la loro ombra grigiastra che pareva pesare sopra quell'acqua
scolorita. I raggi argentati della luce elettrica riflessi qua e là da
qualche gocciolina facevano sbocciare punti luminosi nei mulinelli
sulla scia dell'imbarcazione. Ben presto perdemmo di vista la Terra,
ogni punto di rilevamento scomparve, e senza la scia schiumosa della
zattera avrei potuto credere che essa se ne rimanesse perfettamente
immobile.
Verso il mezzogiorno, immense alghe fluttuanti apparvero sulla
superficie del mare. Mi era nota la forza vegetativa di queste piante
che si arrampicano da una profondità di dodicimila piedi dal fondo dei
mari, e si riproducono a una pressione di quattrocento atmosfere
formando spesso banchi così resistenti da ostacolare il passo alle navi;
ma mai, credo, vi furono alghe più gigantesche di quelle che vidi nel
mare Lidenbrock.
La nostra zattera rasentò fuchi lunghi tre o quattromila piedi,
immensi serpenti che svolgevano le loro spire a perdita d'occhio. Io mi
divertivo a seguire con lo sguardo i loro nastri interminabili, credendo
sempre di raggiungerne l'estremità, e per intere ore la mia pazienza era
ingannata, ma non la mia meraviglia.
Quale forza naturale poteva produrre simili piante e quale doveva
essere l'aspetto della Terra nei primi millenni della sua formazione,
www.youfriend.it
163
quando, sotto la azione del calore e dell'umidità, solo il regno vegetale
si sviluppò sulla sua superficie!
Giunse la sera, e, come avevo notato il giorno prima, lo stato
luminoso dell'aria non diminuì affatto; era un fenomeno costante e
potevamo contare sulla sua durata.
Dopo cena, mi stesi ai piedi dell'albero e non tardai ad
addormentarmi fra indolenti fantasticherie.
Hans, immobile al timone, lasciava correre la zattera, che d'altra
parte, spinta dal vento in poppa, non aveva bisogno d'essere
governata.
Fin dalla partenza dal porto Graüben, il professore mi aveva
incaricato di tenere il giornale di bordo, di annotare le più piccole
osservazioni, i fenomeni interessanti, la direzione del vento, la velocità
acquistata, la rotta percorsa, tutti gli incidenti, insomma, della bizzarra
navigazione.
Mi limiterò dunque a riprodurre qui quelle note quotidiane scritte
per così dire sotto la dettatura degli avvenimenti, per dare un resoconto
esatto della nostra traversata.
Venerdì, 14 agosto. — Vento costante da nord-ovest; la zattera
procede rapidamente in linea retta, la costa rimane a trenta leghe
sottovento;52 nulla all'orizzonte; l'intensità della luce non varia. Bel
tempo, e cioè le nuvole sono altissime, poco dense e immerse in
un'atmosfera biancastra che pare d'argento fuso. Termometro: + 32°
centigradi.
A mezzogiorno Hans prepara un amo all'estremità d'una corda, vi
applica come esca un pezzetto di carne e lo getta in mare. Per due ore
non prende nulla; queste acque sono dunque disabitate? No; una scossa
avverte Hans, il quale tira la lenza a cui è attaccato un pesce che si
dibatte vigorosamente.
— Un pesce! — esclama lo zio.
— Uno storione! — esclamo a mia volta; — un piccolo storione!
Il professore guarda attentamente l'animale e non è della mia
opinione; quel pesce ha la testa schiacciata, arrotondata e la parte

52 Lato opposto a quello da cui spira il vento.
www.youfriend.it
164
anteriore del corpo coperta di scaglie e d'ossi; la sua bocca è priva di
denti; ha pinne pettorali molto sviluppate ed è sprovvisto di coda.
Certo quell'animale appartiene a un ordine in cui i naturalisti hanno
classificato lo storione, ma ne differisce essenzialmente per diversi
aspetti.
Mio zio non s'inganna poiché, dopo un breve esame, dice:
— Questo pesce appartiene a una famiglia estinta da secoli e di cui
si ritrovano solo i resti fossili nei terreni devoniani.
— Come! — chiedo io; — abbiamo preso un abitante dei mari
primordiali?
— Sì, — risponde il professore continuando le sue osservazioni, —
e puoi vedere che questi pesci fossili non hanno alcuna identità con le
specie attuali. Ora, avere nelle mani, vivo, uno di tali esseri è una vera
fortuna per un naturalista.
— Ma a quale famiglia appartiene?
— All'ordine dei ganoidi, famiglia dei cefalaspidi, genere...
— Ebbene?
— Genere dei pterichtidi, lo giurerei! Ma questo ha una particolarità
che, dicono, s'incontra nei pesci delle acque sotterranee.
— Quale?
— È cieco.
— Cieco!
— Non solo cieco, ma gli manca del tutto l'organo della vista.
Guardo; la cosa è verissima. Ma può forse essere un caso speciale. La
lenza nuovamente adescata, è rigettata in mare. Senza dubbio questo
oceano è ricco di pesci, perché in due ore prendiamo una gran quantità
di pterichtidi, oltre a molti pesci appartenenti a una famiglia
egualmente spenta, i dipteridi; di cui tuttavia lo zio non seppe
riconoscere il genere. Tutti sono privi dell'organo della vista. La pesca
insperata rinnova molto opportunamente le nostre provviste di
commestibili.
La cosa pare dunque accertata; questo mare non contiene che specie
fossili, nelle quali i pesci, come i rettili, sonò tanto più perfetti, quanto
più antica è la loro creazione.
www.youfriend.it
165
Forse incontreremo qualcuno di quei sauri che la scienza ha saputo
ricostruire partendo da un frammento d'osso o di cartilagine?
Prendo il cannocchiale e scruto il mare: è deserto. Certamente siamo
ancora troppo vicini alle coste.
Guardo per aria. Perché mai qualcuno di quegli uccelli ricostruiti
dall'immortale Cuvier53 non potrebbe fendere con le ali i pesanti strati
atmosferici? I pesci fornirebbero loro nutrimento sufficiente. Esploro
lo spazio; ma l'aria è disabitata come le rive.
Tuttavia la mia immaginazione mi trasporta nelle meravigliose
ipotesi della paleontologia. Sogno ad occhi aperti, e mi pare di vedere
alla superficie delle acque gli enormi chersiti, quelle tartarughe
antidiluviane, simili ad isole galleggianti; passano sulle spiagge in
penombra i grandi mammiferi delle prime ere, il leptotherium,
ritrovato nelle caverne del Brasile, il mericotherium, venuto dalle
ghiacciate regioni della Siberia; più lontano, il pachiderma lophiodon,
tapiro gigantesco, si nasconde dietro le rocce, pronto a contendere la
sua preda all'anoplotherium, bizzarro animale che ha qualcosa del
rinoceronte, del cavallo, dell'ippopotamo e del cammello, come se il
Creatore, troppo preso dalla fretta nelle prime ore del mondo, avesse
riunito in uno solo molti animali. Il mastodonte gigantesco muove in
giro la sua proboscide e stritola con le zanne le rocce della spiaggia,
mentre il megatherium, inarcato sulle enormi zampe, fruga nella terra
svegliando con il suo ruggito l'eco dei graniti sonori. Più su il
protopiteco, la prima scimmia apparsa sulla superficie della Terra, si
arrampica sulle ardue cime; e più su ancora, il pterodattilo dalla mano
alata scivola come un grosso pipistrello nell'aria compressa; infine,
negli ultimi strati, enormi uccelli, più forti del casoaro,54 più grandi
dello struzzo, spiegano le loro ali e vanno a battere il capo contro la
parete della volta granitica.
Tutto questo mondo fossile rinasce nella mia immaginazione.
Ritorno col pensiero alle età arcaiche della creazione, assai prima della
nascita dell'uomo, quando la Terra incompiuta non poteva ancora

53 Georges Cuvier (1769-1832), zoologo e paleontologo francese, creatore dell'anatomia comparata é della
paleontologia.
54 Grande uccello corridore, proprio dell'Australia e dell'Arcipelago malese, affine allo struzzo.
www.youfriend.it
166
bastargli. Il mio sogno anticipa allora l'apparizione degli esseri
animati. Spariscono i mammiferi, poi gli uccelli, poi i rettili dell'era
secondaria; infine i pesci, i crostacei, i molluschi e gli artropodi. Gli
ammoniti del periodo cretacico a loro volta ritornano nel nulla. Tutta
la vita della Terra si riassume in me; e il mio cuore è solo a battere in
quel mondo spopolato. Non più stagioni, non più climi; il calore
proprio della Terra si accresce incessantemente e neutralizza quello del
sole; la vegetazione si espande. Io passo come un'ombra in mezzo alle
felci arboree; calpesto con piede incerto le marne iridescenti e la creta
screziata del suolo. Mi appoggio al tronco delle immense conifere e mi
sdraio all'ombra degli sfenofilli, degli asterofilli, dei licopodi alti cento
piedi.
Passano i secoli come fossero giorni! Risalgo la serie delle terrestri
trasformazioni. Le piante spariscono, le rocce granitiche perdono la
loro durezza, lo stato liquido si sostituisce al solido per l'azione d'un
calore più intenso; le acque scorrono alla superficie del globo, bollono,
si volatilizzano. I vapori avvolgono la Terra, la quale, a poco a poco,
non forma più che una massa gassosa, riscaldata al calor bianco, grossa
come il sole ed egualmente splendida.
Al centro di questa nebulosa, un milione e quattrocentomila volte
più grande del globo che essa formerà un giorno, io mi sento trascinato
negli spazi planetari! Il mio corpo si assottiglia, si sublima a sua volta
e si mescola come un atomo imponderabile a quegli immensi vapori
che tracciano nell'infinito la loro orbita infiammata!
Quale sogno! Dove mi trasporta? La mia mano febbrile ne scrive
sulla carta i bizzarri particolari! Ho dimenticato tutto, professore,
guida, zattera; il mio spirito è in preda a una viva allucinazione...
— Che cos'hai? — mi domanda lo zio.
I miei occhi spalancati si fissano sopra di lui senza vederlo.
— Attento, Axel, finirai col cadere in mare!
Ed ecco, mi sento afferrare vigorosamente dalla mano di Hans; se
non fosse stato per lui, sotto il fascino del mio sogno, mi sarei tuffato
nelle onde.
— Forse che diventa pazzo? — disse il professore.
— Che cosa c'è? — dico riavendomi.
www.youfriend.it
167
— Sei malato?
— No, ho avuto un istante d'allucinazione, ma è passato. Va tutto
bene?
— Sì, buon vento, bel mare. Procediamo rapidamente e, se non erro,
non tarderemo a toccar terra.
A queste parole, mi alzo in piedi e guardo all'orizzonte: ma la linea
delle acque si confonde sempre con quella delle nuvole.
CAPITOLO XXXIII
SABATO, 15 agosto. — Il mare conserva la sua monotona
uniformità; non abbiamo alcuna terra in vista. L'orizzonte pare
immensamente lontano.
Ho la testa ancora sbalordita dalla violenza del mio sogno.
Quanto a mio zio, egli non ha sognato, ma è di malumore. Scruta
tutti i punti dello spazio con il cannocchiale e incrocia dispettosamente
le braccia.
Noto che il professor Lidenbrock tende a ridiventare l'uomo
impaziente di una volta, e segno il fatto nel mio giornale. Ci sono
volute le mie disgrazie e le mie sofferenze per strappargli qualche
scintilla d'umanità; ma dopo la mia guarigione la sua natura ha ripreso
il sopravvento. E poi, perché adirarsi?
Forse che il viaggio non si compie nelle condizioni più favorevoli?
Forse che la zattera non naviga con meravigliosa rapidità?
— Mi sembrate inquieto, zio — dico vedendolo spesso accostare il
cannocchiale agli occhi.
— Inquieto? No.
— Impaziente, allora?
— Ne avrei motivo!
— Tuttavia avanziamo con una velocità...
— Che m'importa? Non è la velocità che è piccola, è il mare che è
troppo grande!
Ricordo allora che il professore, prima della nostra partenza, aveva
stimato la lunghezza di quest'oceano sotterraneo una trentina di leghe;
www.youfriend.it
168
ora abbiamo percorso una rotta tre volte più lunga, e le spiagge del sud
non appaiono ancora.
— Non scendiamo! — riprende a dire il professore; — tutto questo
è tempo perduto, e io non sono venuto fin qui per fare una gita in barca
su uno stagno!
Egli chiama questa traversata una gita in barca, è questo mare uno
stagno! — Ma, — rispondo, — dal momento che abbiamo seguito la
via indicata da Saknussemm...
— Questo è il punto: abbiamo seguito davvero la sua strada?
Saknussemm ha incontrato questa distesa d'acqua? l'ha attraversata? Il
ruscello che abbiamo preso per guida, non ci ha forse sviati del tutto?
— In ogni caso, non possiamo dolerci d'esser venuti fin qui; lo
spettacolo è magnifico e...
— Non si tratta di vedere lo spettacolo; io mi sono proposto uno
scopo e voglio raggiungerlo! Non mi parlare d'ammirazione!
Taccio, e lascio che il professore si morda le labbra per
l'impazienza; alle sei pomeridiane Hans vuole la sua paga, ed i tre
riksdalers gli vengono contati.
Domenica, 16 agosto. — Nulla di nuovo; tempo uguale; il vento
tende ad aumentare leggermente; nel ridestarmi, mia prima cura è di
accertare la intensità della luce; temo sempre che il fenomeno elettrico
si oscuri e si spenga. Ma non è così. L'ombra della zattera si disegna
nettamente sulla superficie del mare.
Davvero questo mare è senza confini! Deve avere la larghezza del
Mediterraneo, o addirittura quella dell'Atlantico: e perché no?
Mio zio getta lo scandaglio più volte; attacca uno dei picconi più
pesanti all'estremità d'una corda che lascia scorrere per duecento
braccia; 55 non tocca fondo, e duriamo gran fatica a ritrarre lo
scandaglio.
Quando il piccone è risalito a bordo, Hans mi fa notare sulla sua
superficie alcune impronte profonde; si direbbe che il pezzo di ferro
sia stato stretto vigorosamente fra due corpi duri.
Guardo in volto il cacciatore.

55 Braccio = m 1,62.
www.youfriend.it
169
— “Tänder!”. — dice.
Io non capisco e mi volto verso mio zio, il quale è tutto assorto nelle
sue riflessioni. Non voglio disturbarlo, e ritorno verso l'islandese;
questi, aprendo e chiudendo più volte la bocca, mi fa comprendere il
suo pensiero.
— Denti! — esclamo allora con stupore esaminando più
attentamente la sbarra di ferro.
Sì, sono proprio denti, la cui impronta s'è incisa nel metallo. Le
mascelle cui essi appartengono devono possedere una forza
prodigiosa. Che sia un mostro delle specie perdute, che si agita sotto
il profondo strato delle acque, più vorace del pescecane, più
spaventoso della balena? Non posso staccare gli occhi dalla sbarra
mezzo rosicchiata. Il mio sogno della notte passata sta forse per
avverarsi?
Questi pensieri mi turbano per tutto il giorno, la mia immaginazione
si calma appena in un sonno di alcune ore.
Lunedì, 17 agosto. — Cerco di ricordare gli istinti propri degli
animali antidiluviani dell'era secondaria, i quali, succedendo ai
molluschi, ai crostacei e ai pesci, precedettero l'apparizione dei
mammiferi sulla terra. Il mondo apparteneva allora ai rettili, i quali
regnavano da padroni nei mari giurassici. 56 La natura aveva loro
accordato uno sviluppo organico perfettamente compiuto. Quale
gigantesca struttura, quale forza prodigiosa! I più grossi e spaventosi
sauri d'oggi, alligatori o coccodrilli, non sono che modelli ridotti e
indeboliti dei loro progenitori delle prime ere!
Rabbrividisco rievocando tali mostri; occhio umano non li vide mai
vivi, poiché apparvero sulla Terra prima dell'uomo, ma le loro ossa
fossilizzate, ritrovate in quel calcare argilloso che gli inglesi chiamano
lias, hanno permesso di ricostruirli anatomicamente e di conoscerne la
colossale conformazione.
Ho visto al Museo di Amburgo lo scheletro d'uno di questi sauri che
misurava trenta piedi di lunghezza. Dovrò io, abitante della Terra,
trovarmi a faccia a faccia con tali rappresentanti d'una famiglia

56 Mari dell'era secondaria che hanno formato i terreni di cui si compongono le montagne del Giura.
www.youfriend.it
170
antidiluviana? No! è impossibile. Tuttavia il segno dei denti poderosi
è inciso sulla sbarra di ferro e dalla loro impronta riconosco che sono
conici come quelli del coccodrillo.
I miei occhi si fissano con spavento sul mare. Temo di veder
affiorare uno di questi abitanti delle caverne sottomarine.
Immagino che il professore Lidenbrock abbia le mie idee, se non i
miei timori; poiché, dopo aver esaminato il piccone, percorre l'oceano
con lo sguardo.
“Al diavolo l'idea che ha avuto di gettare lo scandaglio”, dico fra me
è me. “Avrà disturbato qualche animale nel suo covo, e speriamo di
non essere assaliti...”
Getto uno sguardo sulle armi e mi assicuro che siano in buono stato.
Mio zio mi vede, e approva con un gesto.
Larghi movimenti prodotti alla superficie dai flutti indicano il
turbamento degli strati più profondi; il pericolo è vicino, è necessario
vegliare.
Martedì, 18 agosto. — Giunge la sera, o piuttosto il momento in cui
il sonno pesa sulle nostre palpebre, poiché la notte manca in questo
oceano, e l'implacabile luce affatica ostinatamente i nostri occhi, come
se navigassimo sotto il sole dei mari artici. Hans è al timone. Durante
il suo turno di guardia io mi addormento.
Due ore dopo sono destato da una scossa spaventosa. La zattera è
stata sollevata fuori delle onde con indescrivibile violenza e gettata
venti tese più oltre.
— Che cosa c'è? — esclama lo zio; — abbiamo urtato?
Hans mostra con il dito, a una distanza di duecento tese, una massa
nerastra che si solleva di tanto in tanto. Guardo ed esclamo:
— È un porco marino57 colossale!
— Sì, — replica mio zio, — ed ecco ora una lucertola di mare58 di
dimensioni fuori del comune.

57 Cetaceo dentato della famiglia dei delfini.
58 Pesce appartenente al genere dei malacotteri scopelidi (dalla bocca ampia, branchie frangiate a forma
di pettine e pinne a raggi molli tranne il primo che è robusto e spinoso).
www.youfriend.it
171
— E più in là un coccodrillo mostruoso! Osservate la sua larga
mascella e le file di denti di cui è armata; ah! Sparisce!
— Una balena, una balena! — esclama allora il professore; — vedo
le sue enormi pinne; guarda l'aria e l'acqua che spinge in alto dagli
sfiatatoi!
Infatti due colonne liquide si elevano a un'altezza considerevole
sopra il livello del mare. Rimaniamo sbigottiti, stupefatti, spaventati
dalla presenza di quel branco di mostri marini: essi hanno dimensioni
straordinarie, e il più piccolo spezzerebbe la zattera con un morso.
Hans vuol mettere la barra sopravvento 59 per fuggire i pericolosi
vicini; ma vede dall'altra parte altri nemici non meno spaventosi: una
tartaruga larga quaranta piedi e un serpente lungo trenta, che drizza la
testa enorme sopra le onde.

59 Lato da cui spira il vento.
www.youfriend.it
172
È impossibile fuggire; quei rettili si accostano, girano intorno alla
zattera con tale rapidità che neppure i convogli spinti a gran velocità
potrebbero eguagliare, e tracciano cerchi concentrici intorno a noi; ho
preso la mia carabina, ma che effetto può produrre una pallottola sulle
scaglie di cui i corpi di quegli animali sono coperti?
Lo spavento ci rende muti. Eccoli che si accostano da una parte il
coccodrillo, dall'altra il serpente; il resto del branco marino è sparito.
Sto per far fuoco, ma Hans mi trattiene con un gesto. I due mostri
passano a cinquanta tese dalla zattera, si precipitano l'uno sull'altro e il
furore impedisce loro di vederci.
S'impegna una lotta a cento tese da noi; vediamo distintamente i due
mostri alle prese. Ma mi sembra che ora anche gli altri animali vengano
a prender parte alla lotta; il porco marino, la balena, la lucertola, la
tartaruga.
Si intravedono ad ogni istante; li mostro all'islandese, ma questi
muove negativamente il capo.
— “Tva”, — dice l'islandese.
— Come, due? Pretende che siano due soli animali...
— Ed ha ragione! — esclama mio zio, il quale non ha lasciato un
istante il cannocchiale.
— Questo poi!
— Sì, il primo di questi mostri ha il muso d'un porco marino, la testa
di una lucertola, i denti d'un coccodrillo. Ecco ciò che ci ha tratti in
inganno. È il più spaventoso dei rettili antidiluviani, l’ichthyosaurus.
— E l'altro?
— L'altro è un serpente nascosto dentro il guscio d'una tartaruga, il
terribile nemico del primo, il plesiosaurus.
Hans ha detto il vero. Due mostri soltanto turbano in questo modo
la superficie del mare, e mi stanno davanti due rettili degli oceani
primordiali. Vedo l'occhio sanguigno dell'ichthyosaurus, grosso come
la testa d'un uomo. La natura l'ha dotato d'un apparato ottico
estremamente potente, capace di resistere alle pressioni degli strati
d'acqua delle profondità in cui abita. È stato giustamente definito la
balena dei Sauri poiché ne ha la rapidità e le dimensioni. Questo che
noi vediamo non misura meno di cento piedi e io posso giudicare la
www.youfriend.it
173
sua grandezza quando drizza sopra i flutti le pinne verticali della coda.
La sua mascella è enorme e secondo i naturalisti non conta meno di
centottantadue denti.
Il plesiosaurus, serpente dal tronco cilindrico, dalla coda corta, ha
le zampe disposte a pala di remo. Il suo corpo è interamente rivestito
d'un guscio e il suo collo flessibile come quello del cigno si rizza a
trenta piedi fuori dei flutti.
Questi animali si assalgono con furia indescrivibile; sollevano
montagne liquide che rifluiscono fino alla zattera; venti volte corriamo
pericolo di essere capovolti. Udiamo fischi d'una prodigiosa intensità;
le due bestie sono avvinghiate l'una all'altra né io posso più
distinguerle; si può temere tutto dalla rabbia del vincitore.
Un'ora passa, ne passano due, e la lotta continua sempre accanita. I
combattenti di quando in quando si accostano alla zattera e se ne
allontanano. Noi ce ne stiamo immobili, pronti a far fuoco.
D'improvviso Yichthyosaurus e il plesiosaurus spariscono scavando
un vero maelström 60 nei flutti. Passano molti minuti; quel
combattimento sta forse per terminare nella profondità del mare?
D'un tratto una testa enorme si slancia al di fuori; la testa del
plesiosaurus; il mostro è ferito mortalmente; non vedo più il suo
guscio enorme. Solo l'immenso collo si rizza, si piega, si risolleva e si
curva, sferza i flutti come uno scudiscio gigantesco e si contorce come
un verme tagliato in due. L'acqua sprizza a notevole distanza e ci
acceca. Ma ben presto l'agonia del rettile giunge alla fine: i suoi
movimenti diminuiscono, le sue contorsioni si acquetano, e il lungo
tronco del serpente si stende come una massa inerte sopra i flutti tornati
tranquilli. E l’ichthyosaurus? È ritornato nella sua caverna sottomarina
o sta per riapparire alla superficie del mare?

60 Il maelström è una vorticosa corrente del Mar di Norvegia.
www.youfriend.it
174
CAPITOLO XXXIV
MERCOLEDÌ, 19 agosto. — Fortunatamente il vento che soffia
con violenza ci ha permesso di fuggire presto dal teatro della lotta.
Hans è sempre al timone. Mio zio, tolto alle sue meditazioni dagli
incidenti di quel combattimento, ricade nella sua impaziente
contemplazione del mare.
Il viaggio ripiglia la sua monotona uniformità, che pure io non tengo
a rompere a prezzo dei pericoli d'ieri.
Giovedì, 20 agosto. — Vento nord-nord-est a raffiche. Temperatura
calda. Navighiamo con una velocità di tre leghe e mezzo all'ora.
Verso mezzogiorno udiamo un rumore lontanissimo. Noto qui il
fatto senza poterne dare la spiegazione. È un fragore continuo.
— Vi deve essere in lontananza, — dice il professore, — qualche
scoglio o qualche isolotto contro il quale s'infrangono le onde.
Hans si arrampica sulla cima dell'albero ma non vede nessuno
scoglio. L'oceano appare liscio fino alla linea dell'orizzonte.
Trascorrono tre ore: il fragore sembra provenire da una cascata
d'acqua lontana.
Faccio osservare la cosa a mio zio, il quale tentenna il capo. Ho
tuttavia la certezza di non ingannarmi. Corriamo dunque incontro a
qualche cateratta che ci precipiterà nell'abisso? Che questo modo di
scendere piaccia al professore, poiché si accosta alla linea verticale, è
possibile; ma quanto a me...
In ogni caso è certo che un fenomeno rumoroso deve prodursi a
qualche lega in direzione del vento, poiché ormai i muggiti si fanno
intendere con gran violenza: vengono dal cielo o dall'oceano?
Volgo i miei sguardi verso i vapori sospesi nell'atmosfera e cerco di
scrutarne la profondità. Il cielo è tranquillo. Le nuvole, trasportate nel
culmine della volta, sembrano immobili e si perdono nell'intensa
irradiazione della luce; conviene dunque cercare altrove la causa di tale
fenomeno.
Scruto allora l'orizzonte puro e libero da ogni foschia; il suo aspetto
non è mutato. Ma se questo rumore deriva da una cateratta, se tutto
www.youfriend.it
175
l'oceano si precipita in un bacino inferiore, se i muggiti sono prodotti
da una massa d'acqua che cade, deve prodursi una corrente e la sua
velocità crescente può darmi la misura del pericolo da cui siamo
minacciati. Consulto la corrente. È nulla: una bottiglia vuota che io
getto in mare rimane sottovento.
Verso le quattro Hans si alza, si aggrappa all'albero e sale fino alla
sua estremità; di lì il suo sguardo percorre l'arco di cerchio che l'oceano
descrive dinanzi alla zattera e si arresta sopra un punto. La sua
fisionomia non esprime meraviglia, ma l'occhio è divenuto fisso.
— Ha visto qualche cosa, — dice lo zio.
— Credo anch'io.
Hans ridiscende, poi tende il braccio verso il sud dicendo:
— “Der nere!”.
— Laggiù, — risponde mio zio.
E prendendo il cannocchiale guarda attentamente per un minuto che
mi pare un secolo.
— Sì, sì, — esclama.
— Che cosa vedete?
— Un pennacchio immenso che si eleva sopra le acque.
— Forse qualche altro animale marino?
— Può darsi.
— Quand'è così, dirigiamoci più verso ovest poiché sappiamo a
quali pericoli porta l'incontro con simili mostri antidiluviani!
— Lasciamo andare, — risponde mio zio.
Mi rivolgo verso Hans, ma egli mantiene la barra con inflessibile
rigore.
D'altra parte, se dalla distanza che ci separa da quell'animale,
distanza non certo minore di dodici leghe, si può vedere la colonna
d'acqua spinta in alto dai suoi sfiatatoi, esso dev'essere di dimensioni
eccezionali. Fuggire non sarebbe se non conformarsi alle leggi della
più elementare prudenza. Ma noi non siamo venuti qui per essere
prudenti.
Si va dunque avanti, e più ci accostiamo, più la colonna d'acqua
ingrandisce. Quale mostro può riempirsi di tale quantità d'acqua ed
espellerla così senza interruzione?
www.youfriend.it
176
Alle otto di sera non siamo distanti più di dieci leghe. Il suo corpo
nerastro, enorme, gibboso, si stende nel mare come un'isola; è
illusione, è spavento? Mi sembra che la sua lunghezza sorpassi le mille
tese; qual è dunque questo cetaceo non previsto da Cuvier, né da
Blumenbach? 61 Se ne sta immobile e come addormentato; il mare
sembra non possa sollevarlo e sono i flutti che ondeggiano ai suoi
fianchi. La colonna d'acqua, spinta a un'altezza di cinquecento piedi,
ricade come pioggia con un rumore assordante. Noi corriamo
pazzamente contro quella massa poderosa che cento balene al giorno
non basterebbero a nutrire.
Il terrore m'invade. Non voglio andar oltre; spezzerò se necessario
la drizza62 della vela! Mi rivolto contro il professore il quale non mi
risponde.
Improvvisamente Hans si leva, e additando il punto minaccioso:
— “Holme!” — dice.
— Un'isola! — esclama mio zio.
— Un'isola!— dico a mia volta stringendomi nelle spalle.
— Evidentemente, — risponde il professore dando in uno scoppio
di risa.
— Ma questa colonna d'acqua?
— “Geyser,” — dice Hans.
— Eh, senza dubbio, geyser! — soggiunge lo zio: — un geyser
simile a quelli dell'Islanda.63
Io dapprima non voglio convincermi di essermi ingannato così
grossolanamente. Aver preso un'isola per un mostro marino! Ma mi
tocca cedere all'evidenza e convenire finalmente che ho sbagliato. Non
vi è in tutto ciò se non un fenomeno naturale.
A mano a mano che ci accostiamo, le dimensioni del getto
divengono grandiose; l'isola si presta ad ingannare e a rappresentare
un cetaceo immenso, la cui testa domina i flutti ad un'altezza di dieci
tese. Il geyser, parola che gli islandesi pronunciano “geysir” e che

61 Johann Friedrich Blumenbach (1752-1840), naturalista tedesco di grande fama; a lui si deve la divisione
del genere umano in cinque razze determinate dal colore della pelle.
62 Cavo che ha la funzione di sollevare una vela, un pennone, e così via.
63 Famosa sorgente eruttiva posta ai piedi dell'Hecla.
www.youfriend.it
177
significa furore, si eleva maestosamente alla sua estremità. Sorde
detonazioni scoppiano a intervalli, e l'enorme zampillo, come acceso
da più violente collere, scuote il suo pennacchio di vapori balzando
fino ai primi strati delle nuvole. È solo. Non lo circondano né fumarole,
né sorgenti calde, e tutta la forza vulcanica si scatena in esso. I raggi
della luce elettrica si mischiano a quello zampillo abbagliante di cui
ogni goccia si tinge di tutti i colori dell'iride.
— Accostiamoci, — dice il professore.
Ma bisogna evitare con cura la tromba d'acqua che colerebbe a
picco la zattera in un momento. Hans, manovrando abilmente, ci
conduce all'estremità dell'isola.
Balzo sulla roccia. Mio zio mi segue lestamente, mentre il
cacciatore, da uomo superiore a tali meraviglie, se ne sta tranquillo al
suo posto.
Camminiamo sopra un granito misto a tufo siliceo; il suolo trema
sotto i nostri piedi come le pareti d'una caldaia in cui si contorce il
vapore ardente; scotta. Arriviamo in vista d'un piccolo bacino centrale
da cui si eleva il geyser. Tuffo nell'acqua, che scorre ribollendo, un
termometro a versamento, e segna un calore di centosessantatré gradi.
Dunque quest'acqua proviene da un focolare ardente. Ciò
contraddice singolarmente le teorie del professor Lidenbrock. Ed io
non posso trattenermi dal farlo rimarcare.
— Ebbene, — replica egli, — che cosa prova ciò contro la mia
dottrina?
— Nulla, — rispondo asciutto, vedendo che urto contro
un'ostinazione assoluta.
Nondimeno devo confessare che finora siamo singolarmente
favoriti e che, per una ragione che mi sfugge, questo viaggio si compie
in condizioni particolari di temperatura; mi pare per altro evidente che
arriveremo un giorno o l'altro a quelle regioni in cui il calore centrale
tocca i più alti limiti e supera tutte le scale dei termometri.
— Lo vedremo. — Questo è il ritornello del professore, il quale,
dopo aver battezzato l'isola vulcanica col nome di suo nipote, dà il
segnale della partenza.
www.youfriend.it
178
Io rimango per alcuni minuti a contemplare ancora il geyser.
Osservo che il suo zampillo è irregolare negli accessi, e che diminuisce
talvolta d'intensità e prorompe poi con nuovo vigore, il che attribuisco
alle variazioni di pressione dei vapori accumulati nel suo interno.
Alla fine partiamo girando intorno alle rocce ripidissime della costa
sud. Hans ha approfittato del riposo per rimettere in ordine la zattera.
Ma prima di staccarci dalla roccia, io faccio alcune osservazioni per
calcolare la distanza percorsa e le noto nel mio giornale. Abbiamo
percorso duecentosettanta leghe di mare, dal porto Graüben, e siamo a
seicentoventi leghe dall'Islanda, sotto l'Inghilterra.
www.youfriend.it
179
CAPITOLO XXXV
VENERDÌ, 21 agosto. — Il giorno dopo il magnifico geyser è
sparito. Il vento ha rinforzato e ci ha allontanati rapidamente dall'isola
Axel. Il fragore si è estinto a poco a poco.
Il tempo, se è permesso esprimerci così, muterà fra poco.
L'atmosfera si fa pesante di vapori che trasportano l'elettricità formata
dall'evaporazione delle acque saline; le nuvole si abbassano
sensibilmente e si tingono uniformemente d'un colore olivastro; i raggi
elettrici possono appena attraversare la cortina opaca che nasconde il
teatro in cui sta per esser rappresentato il dramma delle tempeste.
Io sono turbato in modo speciale, come è sulla Terra ogni creatura
all'approssimarsi d'un cataclisma. I cumulus 64 ammucchiati a sud
hanno un aspetto sinistro; mantengono quell'apparenza spietata che ho
spesso notato all'inizio degli uragani. L'aria è pesante, il mare è
tranquillo.
In lontananza le nuvole somigliano a grosse balle di cotone
ammonticchiate in un pittoresco disordine; a poco a poco si gonfiano
e perdono in numero ciò che guadagnano in grandezza; il loro peso è
tale che non possono staccarsi dall'orizzonte; ma, al soffio delle
correnti elevate, si fondono a poco a poco, si oscurano e si presentano
in breve come uno strato unico di aspetto temibile; a volte un gomitolo
di vapori ancora rischiarato rimbalza sopra quel tappeto grigiastro e va
a perdersi presto nella massa opaca.
Evidentemente l'atmosfera è satura di fluido elettrico; io ne sono
tutto impregnato: i capelli mi si rizzano sul capo come al contatto d'una
macchina elettrica. Mi pare che se i miei compagni mi toccassero in
questo momento riceverebbero una scossa violenta.
Alle dieci del mattino i sintomi dell'uragano sono più evidenti; si
direbbe che il vento cali per meglio riprender vigore; la nuvola sembra
un otre immenso in cui si accumulano gli uragani.

64 Nuvole di forma arrotondata.
www.youfriend.it
180
Non voglio credere alle minacce del cielo, e tuttavia non posso
trattenermi dal dire:
— Ecco un cattivo tempo che si prepara.
Il professore non risponde. Il vedere l'oceano prolungarsi
indefinitamente dinanzi ai suoi occhi lo rende d'un umore
insopportabile. Alle mie parole non fa che alzare le spalle.
— Avremo un uragano, — dico indicando l'orizzonte. — Quelle
nuvole si abbassano sul mare come per schiacciarlo!
Silenzio generale. Il vento tace. La natura sembra morta e non
respira più. La vela ricade in pesanti pieghe sull'albero alla cui cima
incomincio a vedere un lieve fuoco di Sant'Elmo. 65 La zattera è
immobile in mezzo al mare liscio come una tavola, senza onde. Ma se
non avanziamo più, perché conservare questa vela che può perderci al
primo urto della tempesta?
— Ammainiamo, — dico io: — abbattiamo l'albero! Sarà cosa
prudente.
— No, per il diavolo! — grida lo zio. — Cento volte no! Che il
vento ci prenda! Che l'uragano ci trasporti! Ma che io veda una buona
volta le rocce d'una costa quand'anche la nostra zattera dovesse
spezzarvisi contro in mille pezzi!
Queste parole non sono ancora pronunciate che l'orizzonte a sud
muta in un attimo aspetto. I vapori accumulati si risolvono in acqua, e
l'aria, accorrendo con violenza a colmare i vuoti prodotti dalla
condensazione, diventa uragano. Essa viene dalla estremità più remota
della caverna. L'oscurità raddoppia, ed è a gran fatica che posso
prendere qualche nota incompleta.
La zattera si solleva e rimbalza. Mio zio stramazza di peso. Io mi
trascino fino a lui. Egli si è aggrappato fortemente a un capo della
gomena e sembra osservare con piacere lo spettacolo degli elementi
scatenati.
Hans non si muove. I lunghi capelli spinti dall'uragano sulla sua
faccia immobile gli danno una fisionomia bizzarra, perché ogni

65 Fenomeno, frequente in mare, prodotto dalla scarica di elettricità atmosferica all'estremità appuntita di
corpi conduttori, quali gli alberi delle navi.
www.youfriend.it
181
estremità è irta di scintille luminose. Il suo aspetto spaventoso è quello
d'un uomo antidiluviano, contemporaneo degli ichthyosaurus e dei
megatherium.
Nondimeno l'albero resiste. La vela si gonfia come una bolla che sta
per scoppiare. La zattera fila con un impeto che non posso stimare, ma
meno presto tuttavia delle gocce d'acqua rimosse sotto di essa, la cui
rapidità percorre delle linee rette e distinte.
— La vela, — dico io, facendo segno di calarla.
— No! — risponde mio zio.
— “Nej,” — aggiunge Hans, tentennando dolcemente la testa.
Intanto la pioggia forma una cateratta fragorosa davanti a
quell'orizzonte verso cui noi corriamo pazzamente. Ma prima ch'essa
arrivi fino a noi, il velo delle nuvole si straccia, il mare ribolle e
l'elettricità, prodotta da una vasta azione chimica che avviene negli
strati superiori, entra in gioco. Al rumore del tuono si mischiano i
bagliori scintillanti della folgore; lampi innumerevoli s'incrociano in
mezzo alle detonazioni; la massa dei vapori diviene incandescente; la
gragnuola che batte il metallo dei nostri utensili e delle armi si fa
luminosa; le onde sollevate sembrano altrettanti monticelli ignivomi
sotto i quali cova un fuoco interno e di cui ogni cresta è impennacchiata
di fiamme. Ho gli occhi abbagliati dall'intensità della luce e le orecchie
rotte dal rumore della folgore! Bisogna che m'afferri all'albero il quale
si piega come una canna sotto la violenza dell'uragano!!!
. . . . . . . . . . . . . . . . . . . . . . . .
. . . . . . . . . . . . . . . . . . . . . . . .
. . . . . . . . . . . . . . . . . . . . . . . .
[Qui le mie note di viaggio diventano incomplete. Non ho più
ritrovato che qualche annotazione fugace, presa per così dire
meccanicamente. Ma anche così brevi e così oscure esse traducono la
situazione meglio di quanto non saprebbe fare la mia memoria.]
. . . . . . . . . . . . . . . . . . . . . . . .
. . . . . . . . . . . . . . . . . . . . . . . .
. . . . . . . . . . . . . . . . . . . . . . . .
Domenica, 23 agosto. — Dove siamo? Trasportati con
incommensurabile rapidità.
www.youfriend.it
182
La notte è stata spaventosa. L'uragano non ha tregua. Viviamo in
mezzo a scoppi, una detonazione incessante. Le nostre orecchie
fanno sangue. Non è possibile scambiar parola.
I lampi non cessano un momento. Vedo saette le quali, dopo una
rapida discesa, risalgono dal basso in alto e vanno a infiggersi contro
la volta di granito. Che rovina se crollasse! Altri lampi si biforcano e
prendono forma di globi di fuoco che scoppiano come bombe. Ma il
rumore generale non sembra aumentato; esso ha passato i limiti
d'intensità che orecchio umano possa percepire, e, quando pure tutte le
polveriere del mondo scoppiassero in una volta sola “non potremmo
sentire di più”.
Vi è emissione continua di luce alla superficie delle nuvole,
l'elettricità si sprigiona incessantemente dalle loro molecole.
Evidentemente i principi gassosi dell'aria sono alterati; innumerevoli
colonne d'acqua si slanciano nell'atmosfera e ricadono schiumando.
Dove andiamo?... Mio zio è sdraiato all'estremità della zattera.
Il calore raddoppia. Guardo il termometro che indica... [Il numero è
cancellato].
Lunedì, 24 agosto. — Non la finiremo mai! E non potrebbe lo stato
di questa atmosfera così densa, modificato una volta, farsi definitivo?
Siamo affranti dalla fatica. Hans come al solito. La zattera corre
invariabilmente verso sud-est. Da quando ci siamo staccati dall'isola
Axel, abbiamo percorso più di duecento leghe.
A mezzogiorno l'uragano, raddoppia di violenza. Dobbiamo legare
solidamente tutti gli oggetti che compongono il nostro carico. Noi
stessi ci leghiamo. I flutti passano sopra il nostro capo.
Da tre giorni non ci riesce di rivolgerci una sola parola. Apriamo la
bocca, muoviamo le labbra; ma non ne esce alcun suono intelligibile.
Non possiamo intenderci nemmeno parlandoci all'orecchio.
Mio zio si è accostato a me. Ha pronunciato qualche parola. Credo
che mi abbia detto: “Siamo perduti”. Non ne sono certo.
Prendo il partito di scrivergli queste parole: “Ammainiamo la vela”.
Mi fa segno che acconsente.
Egli non ha avuto tempo di risollevare il capo dal basso in alto, quando
un disco di fuoco appare sull'orlo della zattera. L'albero e la vela si
www.youfriend.it
183
sono staccati insieme, e li ho visti elevarsi a prodigiosa altezza, simili
al pterodattilo, fantastico uccello dei primi secoli.
Lo spavento ci agghiaccia. La sfera per metà bianca, per metà
azzurra, grossa come una bomba di dieci pollici, si muove lentamente,
ruotando con sorprendente velocità sotto la spinta dell'uragano. Si
avvicina e si allontana, si posa sopra una delle assi della zattera, balza
sul sacco delle provviste, ridiscende leggermente, rimbalza, sfiora il
barile della polvere. Orrore! Lo scoppio è imminente! No. Il disco
abbagliante se ne scosta; va presso Hans, il quale lo guarda fissamente;
presso lo zio, che si precipita in ginocchio per evitarlo; poi presso di
me, pallido e fremente sotto lo sfolgorio della luce e del calore; mi
danza vicino al piede che cerco di ritirare, senza riuscirvi.
Un odore di anidride nitrosa impregna l'atmosfera, penetra nella
gola, nei polmoni. Si soffoca.
Perché non mi riesce di ritirare il piede? È come se fosse inchiodato
alla zattera! Ah! La caduta di questo globo elettrico ha calamitato tutto
il ferro di bordo; gli strumenti, gli utensili, le armi si agitano, si urtano;
i chiodi delle mie scarpe aderiscono con forza ad una lastra di ferro
infissa nel legno. Non posso staccare il piede!
Alla fine riesco a liberarlo con uno sforzo violento, nel momento in
cui la sfera stava per afferrarmi e trascinarmi nel suo movimento
rotatorio.
Ah! Che luce intensa! Il globo scoppia! Siamo coperti da getti di
fiamme!
Poi tutto si spegne. Ho avuto appena il tempo di vedere mio zio
disteso sulla zattera, ed Hans sempre al timone, sputando fuoco sotto
l'influenza della elettricità che lo compenetra.
Dove andiamo? Dove andiamo?.........
Martedì, 25 agosto. — Esco or ora da un lungo svenimento.
L'uragano continua; i lampi si scatenano come una nidiata di serpenti
lasciati andare nell'atmosfera.
Siamo sempre in mare? Si; trasportati a una velocità incalcolabile.
Siamo passati sotto l'Inghilterra, sotto la Manica, sotto la Grecia,
chissà, forse sotto tutta l'Europa.
. . . . . . . . . . . . . . . . . . . . . . . .
www.youfriend.it
184
Un nuovo rumore si fa udire! Certo è il mare che si rompe contro
degli scogli!... Ma allora…
CAPITOLO XXXVI
Qui termina ciò che ho chiamato giornale di bordo,
avventurosamente scampato al naufragio. Riprendo a narrare come
prima.
Che cosa avvenne all'urto della zattera contro gli scogli della costa,
non saprei dire. So che fui precipitato nelle onde, e che se sfuggii alla
morte, se il mio corpo non andò a sfracellarsi contro le rocce aguzze,
fu soltanto perché il braccio vigoroso di Hans mi ritrasse dall'abisso.
Il coraggioso islandese mi trasportò fuori della portata delle onde,
sopra una sabbia ardente dove mi trovai accanto allo zio.
Poi ritornò alle rocce contro le quali si frangevano i flutti furiosi,
per cercare di salvare qualche relitto del naufragio. Non potevo parlare;
ero affranto per l'emozione e la fatica, e ci volle una buona ora perché
mi rimettessi.
Intanto continuava a diluviare, ma con quella maggior violenza che
annuncia la fine degli uragani. Alcune rocce sovrapposte ci offrirono
un riparo contro i torrenti del cielo. Hans preparò un po' di cibo che
non potei neppure assaggiare; poi ciascuno di noi, sfinito dalla veglia
di tre notti, cadde in un doloroso sonno.
Il giorno dopo il tempo era magnifico. Il cielo e il mare si erano
placati di comune accordo. Ogni traccia della burrasca era sparita. Fui
tolto al sonno dalle parole gioconde del professore, il quale era in preda
ad una allegria che metteva i brividi.
— Ebbene, ragazzo mio, hai dormito?
Si sarebbe detto che eravamo nella casa di Königstrasse , e che io
scendevo tranquillamente a far colazione, e che le mie nozze con la
povera Graüben dovessero celebrarsi nello stesso giorno.
Ohimè! Solo che la tempesta avesse gettato la zattera verso est, noi
saremmo passati sotto la Germania, sotto la mia cara città di Amburgo,
www.youfriend.it
185
sotto la strada dove abitava tutto ciò che avevo di più caro al mondo!
Quaranta leghe soltanto me ne avrebbero separato! Ma quaranta leghe
verticali d'un muro di granito, e in realtà più di mille leghe da superare!
Tutte queste dolorose riflessioni attraversarono rapidamente la mia
mente prima che rispondessi alla domanda di mio zio.
— Vediamo, — ripete egli, — non vuoi dire se hai dormito bene?
— Benissimo, — risposi, — sono ancora affranto, ma non sarà
nulla.
— Assolutamente nulla, un po' di stanchezza, null'altro.
— Voi mi sembrate molto allegro stamane, zio.
— Felice, ragazzo mio, felice! Siamo arrivati!
— Al termine della nostra spedizione?,..
— No, ma all'altra riva di questo mare che non finiva mai. Ora
riprenderemo la via di terra e ci cacceremo davvero entro le viscere
della Terra.
— Zio, permettetemi di farvi una domanda.
— Te lo permetto, Axel.
— E il ritorno?
— Il ritorno! Ah! tu pensi al ritornò prima ancora d'arrivare?
— No, voglio solo domandare in qual modo lo faremo.
— Nel modo più semplice del mondo. Giunti al centro del pianeta,
ò troveremo una nuova strada per risalire alla sua superficie, oppure ce
ne ritorneremo da buoni borghesi per la via che abbiamo percorso.
Spero che non si chiuderà dietro di noi.
— Quand'è così bisognerà aggiustare la zattera.
— Naturalmente.
— Ma ci rimangono provviste sufficienti per compiere queste
grandi imprese?
— Sì, certo. Hans è un giovanotto ingegnoso, e sono sicuro che ha
posto in salvo gran parte del carico. Andiamo ad accertarcene.
Lasciammo quella grotta aperta a tutti i venti. Avevo una speranza
che era nello stesso tempo un timore; mi pareva impossibile che l'urto
terribile della zattera non avesse annientato tutto quello che portava.
M'ingannavo. Giunto sulla spiaggia, vidi Hans in mezzo a una gran
quantità di oggetti collocati con ordine. Mio zio gli strinse la mano con
www.youfriend.it
186
vivo senso di gratitudine. Quell'uomo, affezionato come non si
troverebbe forse altro esempio, aveva lavorato mentre noi dormivamo,
e posti in salvo con il pericolo della vita gli oggetti più preziosi.
Certamente avevamo subito perdite gravi; le nostre armi, per
esempio; ma dopo tutto potevamo farne a meno. La provvista di cotone
fulminante era rimasta intatta, dopo aver corso il rischio di scoppiare
durante l'uragano.
— Ebbene, — esclamò il professore, — poiché mancano i fucili,
tutto il danno sarà che non potremo andare a caccia.
— Bene. E gli strumenti?
— Ecco il manometro, che è il più utile di tutti, e per il quale avrei
dato tutti gli altri! Con esso posso calcolare la profondità e sapere
quando avremo raggiunto il centro. Senza di esso, rischieremmo di
superarlo e di venir fuori agli antipodi! Questa allegria era feroce.
— Ma la bussola? — chiesi,
— Eccola, sopra questa roccia, in ottimo stato, e così pure il
cronometro e i termometri. Ah, il cacciatore è un uomo prezioso!
Bisognava convenirne; in fatto di strumenti, non ne mancava uno.
Quanto agli utensili vidi, sparsi sulla sabbia, picconi, scale, corde,
vanghe, ecc. Rimaneva ancora da chiarire la questione dei viveri.
— E le provviste? — domandai.
— Vediamo le provviste, — rispose lo zio.
Le casse che le contenevano erano schierate sulla spiaggia
perfettamente conservate; il mare le aveva rispettate quasi tutte, e, tutto
sommato, tra gallette, carne secca, gin e pesce secco, si poteva contare
di avere viveri per quattro mesi.
— Quattro mesi! — esclamò il professore. — Abbiamo tempo di
andare e di ritornare, e con gli avanzi voglio dare un gran banchetto a
tutti i miei colleghi dello Johannæum!
Da gran tempo avrei dovuto far l'abitudine al carattere di mio zio;
pure egli mi sbalordiva sempre.
— Ora, — disse, — rifaremo la nostra provvista d'acqua con la
pioggia che l'uragano ha versato in tutti questi bacini di granito;
non abbiamo da temer la sete. Quanto alla zattera, raccomanderò
www.youfriend.it
187
ad Hans di riattarla come meglio potrà, benché non debba più
servirci, immagino!
— Che intendete dire? — esclamai.
— È una mia idea, ragazzo mio. Credo che non usciremo per dove
siamo entrati.
Guardai il professore con diffidenza. Mi domandai se non gli avesse
dato di volta il cervello.
— Andiamo a far colazione, — soggiunse.
Poi che ebbe dato le sue istruzioni al cacciatore, lo seguii sopra
un'altura. Qui carne secca, gallette e té ci offrirono un pasto eccellente,
uno dei migliori, devo confessarlo, della mia vita. Il digiuno, l'aria
aperta e la calma succeduta alle emozioni, tutto contribuiva ad
aguzzarmi l'appetito.
Durante la colazione, chiesi a mio zio dove ci trovassimo.
— La cosa, — dissi, — mi sembra difficile da stabilire.
— Da stabilire esattamente, sì, — rispose; — fors'anche
impossibile, poiché, in questi tre giorni d'uragano non ho potuto tener
conto della velocità e direzione della zattera; per altro possiamo
rilevare la nostra situazione pressappoco.
— Infatti, l'ultima osservazione fu fatta all'isola del geyser...
— All'isola Axel, ragazzo mio. Non rinunciare all'onore di aver
battezzato col tuo nome la prima isola scoperta nel centro della massa
terrestre.
— E sia pure. All'isola Axel noi avevamo percorso non meno di
duecentottanta leghe di mare, e ci trovavamo a più di seicento leghe
dall'Islanda.
— Bene! Partiamo da quel punto e contiamo quattro giorni
d'uragano, durante i quali la velocità della nostra corsa non fu certo
inferiore a ottanta leghe ogni ventiquattro ore.
— Lo credo. Dovremmo dunque aggiungere altre trecento leghe.
— Appunto; perciò il mare Lidenbrock misurerebbe circa seicento
leghe da una riva all'altra! Non sai, Axel, che può gareggiare in
grandezza col Mediterraneo?
— Sì, soprattutto se non l'abbiamo attraversato che in larghezza!
— Il che è possibilissimo!
www.youfriend.it
188
— E, cosa curiosa, — aggiunsi, — se i nostri calcoli sono esatti,
abbiamo ora proprio il Mediterraneo sulla testa!
— Davvero?
— Davvero, perché siamo a novecento leghe da Reykjawik!
— Una bella camminata, ragazzo mio; ma non possiamo dire di
trovarci sotto il Mediterraneo piuttosto che sotto la Turchia, o sotto
l'Atlantico, se non siamo certi di non aver dirottato!
— No, il vento pareva costante; credo dunque che questa riva sia a
sud-est del porto Grauben.
— È facile assicurarcene consultando la bussola. Consultiamo la
bussola! Il professore si diresse verso lo scoglio sul quale Hans aveva
deposto gli strumenti. Era gaio, allegro, si fregava le mani, si
ringalluzziva! Pareva un giovanotto! Io lo seguii, curioso di sapere se
non mi fossi ingannato nel mio calcolo.
Giunto allo scoglio, mio zio prese la bussola, la pose
orizzontalmente e osservò l'ago che, dopo aver oscillato, si arrestò in
una posizione fissa sotto l'influenza magnetica.
Mio zio guardò, si stropicciò gli occhi e guardò ancora. Infine si
rivolse verso di me stupefatto.
— Che cosa c'è? — domandai.
Mi fece segno d'esaminare lo strumento. Un'esclamazione di
meraviglia mi uscì dalle labbra. L'ago indicava il nord dove noi
supponevamo il mezzogiorno. Si volgeva verso la spiaggia anziché
indicare l'alto mare!
Rimossi la bussola, l'esaminai; era in ottimo stato; e in qualunque
posizione mettessi l'ago, questo riprendeva ostinatamente
quell'inaspettata direzione.
Perciò non rimaneva alcun dubbio che durante la tempesta il vento
era improvvisamente mutato senza che ce ne avvedessimo e aveva
riportato la zattera verso la riva cui lo zio credeva di volgere le spalle.
www.youfriend.it
189
CAPITOLO XXXVII
Non saprei descrivere la successione dei sentimenti che agitarono il
professor Lidenbrock, lo stupore, l'incredulità e infine la collera. Non
vidi mai uomo così sbigottito prima, poi così irritato. Le fatiche della
traversata, i pericoli corsi: tutto era da ricominciare!
Avevamo indietreggiato invece di andare avanti!
Ma mio zio riprese ben presto il sopravvento.
— Ah! La fatalità mi gioca tiri del genere! — esclamò. — Gli
elementi cospirano contro di me! L'aria, il fuoco e l'acqua uniscono i
loro sforzi per opporsi al mio passaggio! Ebbene! Si vedrà ciò che può
la mia volontà. Non cederò affatto, non indietreggerò di un passo, e
vedremo chi la spunterà, se l'uomo o la natura!
Ritto sullo scoglio, irritato, minaccioso come il fiero Aiace, Otto
Lidenbrock pareva sfidare gli dei. Se non che io credetti opportuno di
porre un freno alla sua foga insensata.
— Ascoltatemi, — gli dissi in tono fermo. — Qui c'è un limite ad
ogni ambizione; non conviene lottare contro l'impossibile; noi siamo
male attrezzati dopo un viaggio in mare: cinquecento leghe non si
percorrono sopra delle assi mal connesse, con una coperta come vela,
un bastone come albero, contro i venti scatenati. Non possiamo
mantenere una rotta, siamo in balia delle tempeste, e sarebbe impresa
da pazzi tentare una seconda volta questa impossibile traversata!
Riuscii a esporre, senza essere interrotto, la serie di questi
ragionamenti incontestabili per dieci minuti, ma solo perché il
professore, distratto, non udì una sillaba della mia argomentazione.
— Alla zattera! — esclamò.
Fu questa la sua risposta. Ebbi un bel da fare, supplicare, adirarmi:
andai a battere contro una volontà più dura del granito.
Hans finiva in quel momento di rimettere in sesto la zattera. Pareva
che quella bizzarra creatura indovinasse i progetti di mio zio. Con
alcuni pezzi di surtarbrandur, egli aveva rinforzato l'imbarcazione.
Una vela era già spiegata e il vento giocava nelle sue svolazzanti
pieghe.
www.youfriend.it
190
Il professore gli disse alcune parole, e subito egli imbarcò i bagagli
e dispose ogni cosa per la partenza. L'atmosfera era abbastanza limpida
e il vento di nord-ovest era costante.
Che potevo fare? Lottare solo contro due? Impossibile. Almeno
Hans avesse preso le mie parti! Ma no! Pareva che l'islandese, messa
da parte ogni volontà personale, avesse fatto voto d'abnegazione. Non
potevo ottenere nulla da un servitore così attaccato al suo padrone.
Bisognava andare avanti.
Stavo dunque per prendere il mio posto consueto sulla zattera,
quando mio zio mi trattenne con una mano.
— Non partiremo che domani, — disse. Feci l'atto d'uomo
rassegnato a tutto.
— Non devo trascurare nulla, — soggiunse, — e poiché la fatalità
mi ha spinto su questa parte della costa, non la lascerò senza averla
esplorata.
Per comprendere questa osservazione, giova sapere che noi
eravamo bensì ritornati alla spiaggia a nord, ma non già nello stesso
luogo da cui eravamo partiti. Il porto Graüben doveva trovarsi più a
ovest. Niente di più ragionevole fin d'allora di esaminare
diligentemente i dintorni di questo nuovo approdo.
— Andiamo alla scoperta! — dissi.
E lasciando Hans alle sue occupazioni, eccoci per via. Lo spazio
compreso fra il mare e la base dei contrafforti, era larghissimo. Si
poteva camminare una buona mezz'ora prima di arrivare alla parete
delle rocce. I nostri piedi schiacciavano innumerevoli conchiglie
d'ogni forma e d'ogni grandezza, in cui vissero gli animali delle ere
primordiali. Vedevo pure enormi gusci, il cui diametro passava spesse
volte i quindici piedi. Erano appartenuti a quei giganteschi glyptodon
del periodo pliocenico, di cui la tartaruga d'oggidì non è altro che un
modello ridotto. Inoltre il suolo era disseminato in gran quantità di
frantumi pietrosi, specie di ciottoli arrotondati dalle onde ed ordinati
in linee successive. Fui dunque portato a fare questa osservazione, che
il mare dovesse un tempo occupare quello spazio. Sulle rocce sparse
ed ora lontane, i flutti avevano lasciato evidenti tracce del loro
passaggio.
www.youfriend.it
191
Ciò poteva fino a un certo punto spiegare l'esistenza di quell'oceano a
quaranta leghe sotto la superficie del globo. Ma, a parer mio, la massa
liquida doveva perdersi a poco a poco nelle viscere della Terra e
proveniva evidentemente dalle acque dell'oceano, che si aprirono il
varco attraverso qualche crepaccio. Peraltro bisognava concedere che
questo crepaccio fosse al momento otturato, poiché tutta quella
caverna, o meglio quell'immenso serbatoio, si sarebbe riempito in un
tempo piuttosto breve. Fors'anche quell'acqua, dovendo lottare contro
fuochi sotterranei, s'era in parte evaporata. Da ciò la spiegazione delle
nuvole sospese sul nostro capo, e lo sviluppo di quella elettricità che
creava tempeste all'interno della massa terrestre.
Questa teoria sui fenomeni di cui eravamo stati testimoni, mi pareva
soddisfacente, perché, per quanto grandi siano le meraviglie della
natura, sono sempre spiegabili con fenomeni fisici.
Camminavamo sopra una specie dì terreno sedimentario, formato
dalle acque come tutti i terreni di questo periodo, così frequenti alla
superficie del globo. Il professore esaminava attentamente ogni
interstizio della roccia. Se esisteva una fessura era per lui cosa
importantissima scandagliarne il fondo.
Per un miglio avevamo costeggiato le spiagge del mare Lidenbrock,
quando il suolo mutò improvvisamente aspetto. Pareva lacerato e
messo sotto sopra dallo sconvolgimento violento degli strati inferiori.
In molti luoghi avvallamenti e sollevamenti attestavano una
dislocazione poderosa della massa terrestre.
C'inoltravamo faticosamente sopra quei frammenti di granito,
mescolati a silice, a quarzo e a depositi alluvionali, quando
all'improvviso apparve ai nostri occhi un campo, meglio che un campo
una pianura di ossa. Lo si sarebbe detto un immenso cimitero, in cui le
generazioni di venti secoli confondessero la loro polvere eterna. Si
schieravano a mucchi elevati in lontananza, perdendosi in ondulazioni
fino ai limiti dell'orizzonte e vi si smarrivano in una nebbia trasparente.
Qui, su circa tre miglia quadrate, si accumulava forse tutta la storia
della vita animale, appena scritta nei terreni troppo recenti del mondo
abitato.
www.youfriend.it
192
Una impaziente curiosità ci spingeva oltre. I nostri piedi
schiacciavano con rumore secco i resti di questi animali preistorici e
fossili, di cui i musei delle grandi città si contendono i rari ed
interessanti cimeli. L'esistenza di mille Cuvier non sarebbe bastata a
ricomporre gli scheletri degli esseri organici che riposavano in quello
splendido ossario.
Ero stupefatto. Lo zio aveva alzato le lunghe braccia verso la volta
massiccia che fungeva da cielo. La bocca spalancata oltre misura, gli
occhi scintillanti sotto gli occhiali, il movimento del capo dall'alto in
basso e da destra a sinistra, infine tutto il suo atteggiamento esprimeva
uno stupore senza limiti. Si trovava davanti una collezione preziosa di
leptotherium, di mericotherium, di Lophiodon, d'anoplotherium, di
megatherium, di mastodonti, di protopitechi, di pterodattili, di tutti i
tipi di mostri antidiluviani ammucchiati per sua soddisfazione
personale. S'immagini un appassionato bibliomane trasportato
improvvisamente nell'immensa biblioteca d'Alessandria arsa da
Omar66 e rinata dalle sue ceneri per opera d'un miracolo. Tale era mio
zio, il professor Lidenbrock.
Ma fu ben altra meraviglia, quando, correndo attraverso quella
polvere organica, raccolse un cranio ed esclamò con voce fremente:
— Axel! Axel! Una testa umana!
— Una testa umana, zio! — risposi non meno stupefatto.
— Sì, nipote! Ah! signor Milnes-Edwards! Ah! signor de
Quatrefages!67 Perché non siete qui dove sono io, Otto Lidenbrock!...

66 Il secondo dei Califfi: organizzò lo stato arabo e propagò con il ferro e con il fuoco l'islamismo in Siria,
Persia e Africa. Espugnò fra l'altro Alessandria d'Egitto nel 641, e la diede alle fiamme: nel rogo la
celeberrima biblioteca andò interamente distrutta.
67 Jean-Louis-Armand de Quatrefages de Bréau (1810-1892), famoso antropologo francese, autore di una
Storia naturale delle razze umane.
www.youfriend.it
193
www.youfriend.it
194
CAPITOLO XXXVIII
Per comprendere l'invocazione dello zio agli illustri scienziati
francesi bisogna sapere che, poco tempo prima della nostra partenza,
era avvenuto un fatto di enorme importanza in paleontologia.
Il 28 marzo 1863 alcuni operai, sterrando sotto la direzione del
signor Boucher de Perthes, 68 le cave di Moulin-Quignon, presso
Albeville, nel dipartimento della Somme, in Francia, trovarono una
mascella umana a quattordici piedi sotto la superficie del suolo. Era il
primo fossile di questa specie riportato alla luce. Accanto ad esso si
trovarono accette di pietra e di selce, colorate e rivestite dal tempo da
una patina uniforme.
Questa scoperta fece gran rumore, non solo in Francia, ma anche in
Inghilterra e in Germania. Molti dotti dell'Istituto francese, in specie i
signori Milne-Edwards e de Quatrefages, presero la cosa a cuore e
dimostrarono l'incontrastabile autenticità dell'osso in questione e si
fecero ardentissimi patrocinatori nella causa della mascella, secondo
l'espressione inglese.
Ai geologi del Regno Unito che ritennero il fatto incontestabile,
Falconer, Busk Carpenter,69 ecc., si aggiunsero scienziati tedeschi, fra
i quali, in prima fila, ardente ed entusiasta più di tutti, mio zio
Lidenbrock.
L'autenticità d'un fossile umano dell'epoca quaternaria sembrava
dunque dimostrata ed ammessa.
Questo sistema però aveva avuto un avversario accanito nel signor
Elie de Beaumont.70 Questo dotto autorevolissimo affermava che il
terreno di Moulin-Quignon non apparteneva all'epoca diluviale, ma ad
uno strato meno antico, e d'accordo in ciò con Cuvier, non ammetteva
che la specie umana fosse stata contemporanea degli animali dell'epoca

68 Jacques Boucher de Crèvecoeur de Perthes (1788-1868), studioso francese di preistoria, autore
dell'opera Antichità celtiche e antidiluviane.
69 Hugh Falconer (1808-1865), paleontologo inglese. Busk William Benjamin Carpenter (1813-1885),
professore di medicina e naturalista inglese.
70 Jean Baptiste Léonce Louis Elie de Beaumont (1798-1874), geologo francese.
www.youfriend.it
195
quaternaria. Mio zio Lidenbrock, con la maggioranza dei geologi,
aveva tenuto duro, disputato, discusso, ed il signor Elie de Beaumont
era rimasto quasi solo dalla sua parte.
Ci erano noti tutti questi particolari della faccenda, ma ignoravamo
che dopo la nostra partenza la questione aveva fatto nuovi progressi, e
che altre mascelle identiche, benché appartenenti ad individui di tipo
diverso e di paesi differenti, furono trovate nelle terre leggere e grigie
di certe grotte, in Francia, in Svizzera, in Belgio, oltre ad armi, utensili,
strumenti, ossa di fanciulli, di adolescenti, di uomini e di vecchi.
L'esistenza dell'uomo quaternario s'affermava dunque ogni giorno di
più.
E non era tutto. Altri frammenti esumati dal terreno terziario
pliocenico avevano permesso a scienziati più audaci di assegnare alla
razza umana una antichità ancora maggiore. Questi frammenti non
erano a dire il vero ossa d'uomo, ma solo oggetti della sua industria:
tibie, femori d'animali fossili, incisi regolarmente, per così dire
scolpiti, e che portavano l'impronta d'un lavoro umano.
Così, d'un balzo, l'uomo risaliva la scala del tempo di un gran
numero di secoli; precedeva il mastodonte; diveniva contemporaneo
dell'elephas meridionalis; aveva centomila anni d'esistenza, poiché
questa è l'età attribuita dai più rinomati geologi alla formazione del
terreno pliocenico.
A tal punto era allora la paleontologia, e ciò che noi ne
conoscevamo bastava a spiegare la nostra attitudine davanti all'ossario
del mare Lidenbrock. Si comprenderà lo stupore e la gioia dello zio,
soprattutto quando venti passi più oltre si trovò al cospetto, a faccia a
faccia per così dire, con un campione dell'uomo quaternario.
Era un corpo umano assolutamente riconoscibile. Forse un terreno
di natura speciale, al pari di quello del cimitero Saint-Michel a
Bordeaux, l'aveva conservato così durante il volgere dei secoli? Non
saprei dirlo. Ma quel corpo mummificato, dalla pelle tesa e
incartapecorita, dalle membra ancora flessibili, - almeno a giudicarne
dall'aspetto, - dai denti intatti, dalla capigliatura abbondante, dalle
unghie delle mani e dei piedi spaventosamente lunghe, appariva ai
nostri occhi come aveva vissuto.
www.youfriend.it
196
www.youfriend.it
197
Io non trovavo parole davanti a quella apparizione di un'altra età.
Lo zio, di solito così loquace e oratore tanto impetuoso, taceva
anch'egli. Avevamo sollevato quel corpo; lo avevamo raddrizzato, e ci
guardava con le vuote occhiaie. Palpavamo il suo torace vuoto.
Dopo alcuni istanti di silenzio, lo zio fu vinto dal professor Otto
Lidenbrock, trasportato dal suo temperamento, e, dimentico delle
peripezie del nostro viaggio, del luogo in cui eravamo, dell'immensa
caverna che ci circondava, credendosi senza dubbio allo Johannæum,
per far scuola ai suoi allievi, parlò in tono dottorale, rivolgendosi ad
un uditorio immaginario, così:
— Signori, — disse, — ho l'onore di presentarvi un uomo dell'era
quaternaria. Grandi scienziati ne hanno negato l'esistenza, altri non
meno grandi la hanno affermata. Se i san Tommasi della paleontologia
fossero qui lo toccherebbero con mano e sarebbero ben costretti a
riconoscere il loro errore. So bene che la scienza deve diffidare delle
scoperte di tale natura, e non ignoro quale traffico di uomini
mummificati abbiano fatto i Barnum71 ed altri ciarlatani della stessa
farina. Mi è nota la storia della rotula di Aiace, del preteso corpo di
Oreste ritrovato dagli spartiati, e del corpo di Asterio lungo dieci
cubiti, di cui parla Pausania. Ho letto i rapporti sullo scheletro di
Trapani scoperto nel XIV secolo e in cui si voleva riconoscere
Polifemo, e la storia del gigante disseppellito nel XVI secolo nei
dintorni di Palermo. Voi non ignorate al pari di me, signori, l'analisi
fatta vicino a Lucerna nel 1577 delle grandi ossa che il celebre medico
Felix Plater dichiarò appartenere a un gigante di diciannove piedi! Ho
letto avidamente i trattati di Cassanione e tutti i rapporti, gli opuscoli,
i discorsi e i controdiscorsi pubblicati a proposito dello scheletro del
re dei Cimbri, Teotobochus, re della Gallia, disseppellito da una cava
di sabbia nel Delibato, nel 1613! Nel XVIII secolo io avrei combattuto
con Pierre Campet l'esistenza dei preadamiti di Scheuchzer! Ho avuto
fra le mani lo scritto intitolato Gigans...

71 Phineas Taylor Barnum (1810-1891), famoso impresario di spettacoli americano, Seatore del celebre
Circo equestre che ancor oggi porta il suo nome.
www.youfriend.it
198
Qui riapparve l'infermità naturale dello zio il quale, in pubblico, non
poteva pronunciare le parole difficili.
— Lo scritto intitolato Gigans... — riprese a dire. Ma non poteva
proseguire.
— Giganteo...
Non c'era verso! La malcapitata parola non voleva venirgli fuori.
Avrebbero riso a più non posso allo Johannæum.
— Gitgantosteologia! — finì di dire il professor Lidenbrock fra due
imprecazioni.
Poi, continuando con nuova lena e infervorandosi:
— Sì, o signori, io so tutte queste cose! E so pure che Cuvíer e
Blumenbach hanno riconosciuto in quei resti semplici ossa di mammut
e d'altri animali dell'era quaternaria. Ma qui il solo dubbio sarebbe
ingiuria alla scienza! La mummia è là! Voi potete vederla e toccarla, e
non è uno scheletro, ma un corpo intatto conservato per un fine
unicamente antropologico.
Io non ebbi certo il pensiero di contraddire tale asserzione.
— Se potessi lavarlo in una soluzione d'acido solforico, — disse
ancora lo zio, — ne farei sparire tutte le parti terrose e le conchiglie
splendenti che si sono incrostate sopra di lui. Ma non ho il prezioso
solvente. Pure, così com'è, questo corpo ci racconterà la sua storia.
A questo punto il professore prese il cadavere fossile e lo maneggiò
con l'abilità di un imbonitore.
— Lo vedete, — riprese a dire, — non ha sei piedi di lunghezza e
siamo lontani dai pretesi giganti. Quanto alla razza cui appartiene è
incontestabilmente caucasica. È la razza bianca, è la nostra! Il cranio
di questo fossile è regolarmente ovale, senza zigomi mongoloidi, senza
proiezione della mascella, e non presenta carattere di prognatismo che
modifichi l'angolo facciale.72 Misurate quest'angolo; esso è quasi di
90°. Ma andrò più lontano sulla via delle deduzioni ed oserò dire che

72 L'angolo facciale è formato da due piani, l'uno più o meno verticale tangente alla fronte ed agli
incisivi, l'altro orizzontale e passa per l'apertura del condotto auditivo e la sporgenza nasale inferiore. Si
chiama prognatismo in linguaggio antropologico la proiezione della mascella che modifica l'angolo
facciale.
www.youfriend.it
199
questo campione umano appartiene alla famiglia giapetica, sparsa dalle
Indie fino ai confini dell'Europa occidentale. Non sorridete, signori!
Nessuno sorrideva, ma il professore aveva l'abitudine di vedere i
volti rischiarati dal sorriso durante le sue dotte dissertazioni.
— Sì, — proseguì egli, infervorandosi; — è un uomo fossilizzato
contemporaneo dei mastodonti le ossa dei quali ingombrano questo
anfiteatro. Dirvi per qual via egli sia giunto qui e come gli strati in cui
era nascosto siano scivolati fino in questa enorme cavità del globo,
questo non me lo permetterei. Certo nell'era quaternaria
sconvolgimenti straordinari si manifestavano ancora nella crosta
terrestre; il continuo raffreddamento del globo produceva delle
fratture, dei crepacci in cui si sprofondava assai probabilmente una
parte del terreno superiore. Io non affermo nulla ma, infine, eccovi
l'uomo circondato dalle opere della sua mano, accette, selci intagliate
che hanno formato l'età della pietra, e, a meno che egli non sia venuto
qui al pari di me, come turista, come pioniere della scienza, io non
posso più dubitare dell'autenticità della sua antica origine.
Il professore tacque ed io scoppiai in applausi frenetici. D'altra parte
lo zio aveva ragione, e scienziati assai più dotti di suo nipote sarebbero
stati imbarazzati a controbatterlo.
Altro indizio. Il corpo fossilizzato non era il solo dell'immenso
ossario. Ad ogni passo che facevamo in quella polvere ne trovavamo
altri e lo zio poteva scegliere i campioni più meravigliosi per
convincere gli increduli.
Era davvero un meraviglioso spettacolo questo di tante generazioni
d'uomini e d'animali confuse in quel cimitero. Rimaneva un grave
problema, però, e non osavamo risolverlo. Quegli esseri animati erano
scivolati sulle rive del mare Lidenbrock per sommovimento del terreno
quando erano già ridotti in polvere? Oppure vissero in questo mondo
sotterraneo, sotto questo cielo fittizio, nascendo e morendo come gli
abitanti della Terra? Finora avevamo visti vivi soltanto mostri marini
e pesci. Ma chissà se qualche uomo dell'abisso non errava lungo le
spiagge deserte?
www.youfriend.it
200
CAPITOLO XXXIX
Per un’altra mezz’ora i nostri piedi calpestarono lo strato di ossa.
Procedevamo spinti da una divorante curiosità. Quali altre meraviglie
conteneva questa caverna, quali tesori per la scienza? Il mio sguardo
era preparato a tutte le meraviglie, la mia immaginazione ad ogni
stupore.
Le rive del mare erano da un pezzo sparite dietro le colline
dell'ossario, e l'imprudente professore, per nulla timoroso di smarrirsi,
mi trascinava con sé. C'inoltravamo in silenzio, illuminati dalle onde
elettriche. Per un fenomeno, che non seppi spiegare, e grazie alla sua
diffusione perfetta, la luce rischiarava uniformemente le diverse facce
degli oggetti. Non aveva origine in un punto determinato dello spazio
e perciò non produceva alcun effetto d'ombra. Ci si sarebbe potuti
credere in pieno mezzogiorno, d'estate, nelle regioni equatoriali, sotto
i raggi a picco del sole. Non vi era traccia di vapori. Le rocce, le
montagne distanti, alcune masse confuse di foreste lontane prendevano
un bizzarro aspetto per la distribuzione eguale del fluido luminoso;
assomigliavamo a quel fantastico personaggio di Hoffmann 73 che
aveva perduto la sua ombra.
Dopo un miglio di cammino apparvero le falde d'una immensa
foresta, ma non più uno di quei boschi di funghi vicini a porto Graüben.
Era la vegetazione dell'era terziaria in tutta la sua magnificenza.
Grandi palmizi di specie oggi scomparse, superbe palmacee, pini,
cipressi, tassi, tuie, rappresentavano la famiglia delle conifere e si
legavano fra loro con una rete di liane inestricabili. Un tappeto di
muschi e di epatiche rivestiva mollemente il suolo. Alcuni ruscelli
mormoravano sotto quei generatori di ombra poco degni di tale nome,
poiché non producevano ombra. Sulle loro rive crescevano felci
arboree simili a quelle delle serre calde del globo abitato. Solamente,
questi arbusti, queste piante, privi del calore vivificante del sole erano

73 Wilhelm Hoffmann, detto Ernst Theodor Amadeus (1776-1822), scrittore tedesco originale, fantastico,
autore dei famosi Racconti.
www.youfriend.it
201
scoloriti. Tutto si confondeva in una tinta uniforme, grigiastra e come
appassita. Le foglie erano sprovviste del loro verde e gli stessi fiori,
così numerosi nell'era terziaria che li vide nascere, senza colori e senza
profumi sembravano fatti di carta scolorita sotto l'azione dell'aria.
Mio zio si avventurò sotto quei boschi giganteschi e io lo seguii non
senza una certa apprensione. Poiché la natura aveva fatto li le spese di
un'alimentazione vegetale perché mai non vi sarebbero ancora gli
spaventosi mammiferi? Io vedevo attraverso larghi spazi scoperti che
lasciavano gli alberi abbattuti e rosi dal tempo, le leguminose, le
aceracee, le rubiacee, e mille arbusti commestibili, cari ai ruminanti
d'ogni epoca. Poi apparivano, confusi e mescolati, gli alberi dei più
diversi paesi della superficie del globo; la quercia cresceva vicino alla
palma, l'eucalipto dell'Australia si appoggiava al pino della Norvegia,
la betulla del Nord intrecciava i suoi rami con quelli del kauris
zelandese. C'era da confondere la mente dei più ingegnosi
classificatori della botanica terrestre. Improvvisamente mi fermai e
con la mano trattenni lo zio.
La luce diffusa permetteva di vedere i minimi oggetti nelle
profondità dei boschi; m'era parso di vedere... No! Realmente con i
miei occhi vedevo forme immense che si agitavano sotto gli alberi!
Infatti erano animali giganteschi, un intero branco di mastodonti, non
fossili ma vivi, e simili a quelli i cui resti furono scoperti nel 1801 nelle
paludi dell'Ohio! Vedevo questi grandi elefanti le cui proboscidi
brulicavano sotto gli alberi come una legione di serpenti: udivo il
rumore delle loro lunghe zanne il cui avorio scavava i vecchi tronchi.
I rami scricchiolavano e le foglie strappate a mucchi enormi
s'inabissavano nelle vaste gole di quei mostri. Infine dunque quel
sogno in cui avevo veduto rinascere tutto il mondo dei tempi
preistorici, delle ere terziaria e quaternaria, si avverava. E noi eravamo
là, soli, entro le viscere del globo, alla mercé dei suoi feroci abitanti.
Mio zio guardava.
— Andiamo, — disse a un tratto afferrandomi il braccio, — avanti,
avanti!
www.youfriend.it
202
— No, — gridai, — no! Siamo disarmati; che faremo in mezzo a
quel gruppo di quadrupedi giganteschi? Venite, zio, venite; non vi è
creatura umana che possa sfidare impunemente quei mostri.
— Nessuna creatura umana? — rispose mio zio abbassando la voce;
— t'inganni, Axel, guarda laggiù; mi sembra di vedere un essere
vivente, una creatura simile a noi, un uomo!
Guardai stringendomi nelle spalle, deciso a spingere l'incredulità
fino agli ultimi limiti. Ma dovetti arrendermi all'evidenza. A meno d'un
quarto di miglio, appoggiato ad un kauris enorme, un essere umano,
un Proteo di quelle contrade sotterranee, un nuovo figlio di Nettuno,
custodiva l'innumerevole gregge di mastodonti.
Immanis pecoris custos, immanior ipse!74
Sì! immanior ipse! Non era più l'uomo fossilizzato di cui avevamo
incontrato la mummia nell'ossario, ma un gigante capace di comandare
a quei mostri. La sua statura superava i dodici piedi, la sua testa grossa
come quella d'un bufalo spariva nel cespuglio d'una capigliatura
incolta, una vera criniera, simile a quella dell'elefante primigenio.
Brandiva con la mano un ramo enorme, bastone degno di quel pastore
antidiluviano.
Eravamo rimasti immobili, stupefatti. Ma potevamo essere visti.
Bisognava fuggire.
— Venite, venite, — esclamai, trascinando lo zio, il quale per la
prima volta lasciò fare.
Un quarto d'ora dopo eravamo fuori della vista di quel nemico
spaventoso.
Ed ora che ci penso tranquillamente, ora che la calma è ritornata nel
mio spirito, che sono passati parecchi mesi dopo quel soprannaturale
incontro, che cosa devo pensare, che cosa devo credere?
No! È impossibile! I nostri sensi furono ingannati, i nostri occhi non
hanno visto ciò che vedevano! Nessuna creatura umana esiste in quel
mondo sotterraneo. Nessuna generazione d'uomini abita quelle

74 "Custode di un gregge gigantesco, ancor più gigantesco egli stesso!"
www.youfriend.it
203
caverne sotterranee del globo, senza curarsi degli abitanti della sua
superficie e senza comunicazione con essi. È cosa insensata,
profondamente insensata. Preferisco ammettere l'esistenza di qualche
animale, la cui struttura si accosta a quella dell'uomo, di qualche
scimmia delle prime ere geologiche, di qualche protopiteco, di qualche
mesopiteco, simile a quello scoperto dal signor Lartet75 nel giacimento
di ossa di Sansan! Se non che questo superava per la sua statura tutte
le misure date dalla paleontologia moderna! Non importa, una
scimmia, sì, una scimmia per quanto la cosa sembri inverosimile! Ma
un uomo, un uomo vivente e con lui tutta una generazione nascosta
nelle viscere della Terra, mai!
Intanto avevamo lasciata la foresta chiara e luminosa, muti per lo
stupore, accasciati da uno sbalordimento che ci rendeva simili a bruti.
Correvamo nostro malgrado; era una vera fuga; eravamo trascinati
spaventosamente come avviene in certi sogni.
Per istinto ritornavamo verso il mare Lidenbrock e non so in quale
divagazione il mio spirito si sarebbe smarrito, senza un pensiero che
mi ricondusse ad osservazioni più pratiche.
Benché fossi certo di calpestare un suolo vergine dei nostri passi,
vedevo spesso aggregazioni di rocce la cui forma rammentava quelle
di porto Graüben. Ciò confermava d'altra parte l'indicazione della
bussola ed il nostro involontario ritorno a nord del mare Lidenbrock.
Talvolta c'era da confondersi; ruscelli e cascatelle cadevano a centinaia
dalle sporgenze delle rocce: io credevo di rivedere lo strato di
surtarbrandur, il nostro fedele Hansbach o la grotta dove avevo ripreso
i sensi. Ma alcuni passi più oltre, la disposizione dei contrafforti,
l'apparizione d'un ruscello e il profilo d'una roccia mi facevano
ripiombare nel dubbio.
Feci sapere allo zio la mia incertezza; egli esitò come me; non
poteva raccapezzarsi in mezzo a quel panorama uniforme. —
Evidentemente, — gli dissi, — non abbiamo approdato al punto di

75 Edouard Lartet (1801-Ì871), geologo francese e insigne studioso di preistoria.
Stese la prima cronologia paleontologica dell'uomo fossile.
www.youfriend.it
204
partenza, ma la tempesta ci ha ricondotti un po' al disotto, di modo che,
seguendo la spiaggia ritroveremo porto Graüben.
— Ma in questo caso, — rispose lo zio, — è inutile continuare
l'esplorazione, è meglio far ritorno alla zattera. Ma non t'inganni, Axel?
— È difficile asserire qualcosa, perché tutte queste rocce si
assomigliano. Credo però di riconoscere il promontorio ai piedi del
quale Hans costruì l'imbarcazione. Dobbiamo essere vicini al piccolo
porto se non ci siamo già, — aggiunsi esaminando un seno che credetti
di riconoscere.
— No, Axel, ritroveremmo almeno le nostre stesse tracce ed io non
vedo nulla.
— Ma vedo ben io! — esclamai slanciandomi verso un oggetto che
splendeva sulla sabbia.
— Che cos'è, che cos'è dunque?
— Ecco, — risposi.
E mostrai allo zio un pugnale arrugginito che avevo appena
raccolto.
— Come mai, — disse, — avevi dunque portato con te quest'arma?
— Io? Nient'affatto! Ma voi...
— No, che io sappia, — rispose il professore, — quest'oggetto non
è mai stato mio
— Ecco una cosa strana!
— Tutt'altro! È semplicissima, Axel; gli islandesi hanno spesso
armi simili, ed Hans, cui questo appartiene, l'avrà perduto.
Io tentennai il capo: Hans non era mai stato possessore di quel
pugnale.
— È dunque l'arma di qualche guerriero antidiluviano, — esclamai,
— d'un uomo vivente, d'un contemporaneo di quel gigantesco pastore?
Ma no, non è un utensile dell'età della pietra, e neppure dell'età del
bronzo; questa lama è d'acciaio.
Lo zio mi fermò bruscamente sulla via in cui mi trascinava una
nuova divagazione, e mi disse con tono freddo:
— Calmati, Axel, ritorna in te. Questo pugnale è un'arma del XVI
secolo; una vera daga, di quelle che i gentiluomini portavano alla
cintura per dare il colpo di grazia. È d'origine spagnola, non appartiene
www.youfriend.it
205
né a me né a te né al cacciatore, e nemmeno agli esseri umani che forse
vivono al centro della Terra.
— Osereste dire?...
— Ecco, essa non si è intaccata mentre veniva cacciata nella gola
delle persone. La sua lama è coperta da uno strato di ruggine che non
data né di un giorno né di un anno, né di un secolo.
Il professore s'infervorava secondo la sua abitudine, lasciandosi
andare ai voli della sua immaginazione.
— Axel, — riprese a dire, — siamo sulla via della gran scoperta!
Questa lama è rimasta abbandonata sulla sabbia da cento, duecento,
trecento anni, e si è intaccata sulle rocce di questo mare sotterraneo.
— Ma non ci è venuta da sola, — esclamai, — e non ha certo potuto
stortarsi da sé. Qualcuno dunque ci ha preceduti!
— Sì, un uomo. — E quest'uomo...
— Quest'uomo ha inciso il suo nome con questo pugnale!
Quest'uomo ha voluto ancora una volta segnare con la propria mano la
strada del centro; cerchiamo! cerchiamo!
Ed eccoci, profondamente interessati, rasentare l'alta muraglia
esaminando le più piccole fessure che potessero mutarsi in galleria.
Giungemmo così a un punto in cui la spiaggia si restringeva. Il mare
bagnava quasi i piedi del contrafforte, lasciando appena un passaggio
largo una testa. Fra due sporgenze di roccia, si vedeva l'entrata d'un
tunnel oscuro. Qui, sopra una lastra di granito, apparivano due lettere
misteriose, mezzo corrose, le due iniziali dell'ardito e fantastico
viaggiatore:
— A. S.! — esclamò mio zio, — Arne Saknussemm! Sempre Arne
Saknussemm!
www.youfriend.it
206
CAPITOLO XL
Da quando mi ero messo in cammino, ero passato per molte
meraviglie, così dovevo credermi a prova d'ogni stupore. Tuttavia, alla
vista di quelle due lettere incise là da trecento anni, rimasi in uno
sbigottimento vicino alla stupidità. E non solo si leggeva sulla roccia
la firma del dotto alchimista, ma avevo fra le mani la punta che l'aveva
tracciata. Senza una grande malafede non potevo più mettere in dubbio
l'esistenza del viaggiatore e la realtà del suo viaggio. Mentre tali
riflessioni turbinavano nella mia testa, il professor Lidenbrock uscì in
un impeto ditirambico all'indirizzo di Arne Saknussemm.
— Genio meraviglioso! — esclamava, — tu non hai dimenticato
nulla di ciò che doveva aprire ad altri mortali le vie della crosta
terrestre, ed i tuoi simili possono trovar le tracce che i tuoi piedi hanno
lasciato tre secoli or sono in fondo a questi oscuri sotterranei. Tu hai
concesso ad altri occhi la contemplazione di queste meraviglie. Il tuo
nome, inciso di tappa in tappa, conduce diritto al suo scopo il
viaggiatore così audace da seguirti; e certo nel centro stesso del nostro
pianeta si troverà ancora scritto di tua propria mano. Ebbene, anch'io
andrò a controfirmare l'ultima pagina di granito! Ma d'ora in avanti
questo capo visto da te, presso questo mare scoperto da te, sia per
sempre chiamato il capo Saknussemm.
Ecco quanto udii, o pressappoco, e mi sentii prendere
dall'entusiasmo che era in tali parole. Un fuoco interno si riaccese nel
mio petto. Dimenticai ogni cosa, e i pericoli del viaggio, e i pericoli
del ritorno. Ciò che un altro aveva fatto anch'io volevo fare, e nulla di
ciò ch'era umano mi pareva impossibile.
— Avanti, avanti! — esclamai.
E già mi slanciavo verso la tetra galleria, quando il professore mi
trattenne; egli, l'uomo degli impeti, mi consigliò la pazienza e il sangue
freddo.
— Ritorniamo prima di tutto da Hans, — disse, — e portiamo qui
la zattera.
www.youfriend.it
207
Obbedii non senza dispiacere e corsi rapidamente verso le rocce
della spiaggia.
— Sapete, zio, — dicevo camminando, — che finora siamo stati
eccezionalmente favoriti dal caso?
— Ti pare, Axel?
— Senza dubbio. E persino la tempesta che ci ha rimesso nel dritto
cammino. Sia benedetto l'uragano che ci ha ricondotti a questa costa,
dalla quale il bel tempo ci avrebbe allontanati. Supponete per poco che
noi avessimo toccato con la nostra prua (la prua d'una zattera!), le
spiagge meridionali del mare Lidenbrock, che sarebbe stato di noi? Il
nome di Saknussemm non sarebbe apparso ai nostri occhi; ed ora ci
troveremmo abbandonati su una costa senza uscita.
— Sì, Axel, vi è qualcosa di provvidenziale in questo, che,
veleggiando verso sud, noi siamo precisamente tornati a nord ed al
capo Saknussemm. Dico che è più che meraviglioso, e che vi è in ciò
un fatto la cui spiegazione mi sfugge completamente.
— Che importa! Non tocca a noi spiegare i fatti, ma approfittarne.
— Senza dubbio, ragazzo mio, ma...
— Ma stiamo per ripigliare la via del Nord, per passare sotto le
regioni settentrionali d'Europa, la Svezia, la Russia, la Siberia, che so
io, invece di cacciarci sotto i deserti dell'Africa o i flutti dell'oceano e
non voglio saperne di più.
— Sì, Axel, hai ragione e tutto va per il meglio, poiché
abbandoniamo questo mare orizzontale che non poteva condurre a
nulla; stiamo per scendere, per scendere ancora, per scendere sempre!
Sai che per arrivare al centro del globo non rimangono che
millecinquecento leghe da percorrere?
— Bah! Non è proprio il caso di parlarne. Incamminiamoci!
Questi discorsi insensati duravano ancora quando raggiungemmo il
cacciatore. Ogni cosa era pronta per una partenza immediata. Non vi
era bagaglio che non fosse imbarcato. Prendemmo posto sulla zattera
e, issata la vela, Hans si diresse, seguendo la costa, verso il capo
Saknussemm.
Il vento non era favorevole a quel genere d'imbarcazione. Perciò in
molti luoghi dovemmo procedere con l'aiuto dei bastoni ferrati.
www.youfriend.it
208
Molte volte le rocce, inoltrandosi a fior d'acqua, ci costrinsero a
far lunghi giri. Ma infine, dopo tre ore di navigazione ossia verso le sei
pomeridiane, raggiungemmo un luogo adatto all'approdo.
Fui d'un balzo sulla spiaggia, seguito da mio zio e dall'islandese; la
traversata non mi aveva calmato; mi proponevo perfino di bruciare la
nostra nave per tagliarci ogni ritirata; ma mio zio vi si oppose ed io lo
trovai stranamente poco caldo.
— Almeno, — dissi, — partiamo senza perdere un momento.
— Sì, ragazzo mio, ma prima esaminiamo questa nuova galleria per
sapere se bisognerà preparare le scale.
Lo zio mise in azione il suo apparecchio di Ruhmkorff; la zattera,
ormeggiata alla riva, fu abbandonata; d'altra parte l'apertura della
galleria non distava venti passi, e la nostra brigata, con me in testa, vi
si recò senza ritardo.
L'imbocco, quasi circolare, aveva un diametro di cinque piedi circa;
la tenebrosa galleria era scavata nella viva roccia ed accuratamente
lisciata dalle materie eruttive alle quali un tempo dava il passaggio; la
sua parte inferiore sfiorava il suolo in modo che vi si poté penetrare
senza alcuna difficoltà.
Seguivamo un piano quasi orizzontale, quando, dopo sei passi, il
cammino fu interrotto da un masso enorme interposto.
— Maledetto sasso! — gridai incollerito, vedendomi all'improvviso
arrestato da un insuperabile ostacolo.
Avemmo un bel cercare a destra e a sinistra, in basso ed in alto: non
esisteva passaggio, non biforcazione di sorta. Ero vivamente
costernato e non volevo ammettere la realtà dell'ostacolo. Mi chinavo;
guardavo sotto il macigno: nessun interstizio al di sopra, ma sempre la
stessa barriera di granito. Hans diresse la luce della lampada sopra tutti
i punti della parete; ma non gli riuscì di scorgere alcuna interruzione.
Bisognava rinunciare ad ogni speranza di andar oltre.
M'ero seduto per terra; mio zio misurava a grandi passi la galleria.
— Ma allora Saknussemm? — esclamai.
— Sì, — rispose lo zio, — fu arrestato da questa porta di sasso?
www.youfriend.it
209
— No! no! — ripresi a dire vivamente. — Certo questa roccia, per
opera d'una scossa qualunque, o per uno di quei fenomeni magnetici
che agitano la crosta terrestre, ha chiuso bruscamente il passaggio.
Molti anni sono trascorsi dal ritorno di Saknussemm alla caduta del
macigno; ed è cosa evidente che questa galleria fu un tempo il
cammino delle lave, e che allora le materie eruttive vi circolavano
liberamente. Vedete: vi sono fessure recenti che solcano la volta di
granito, fatta di frammenti di riporto, di macigni enormi, come se la
mano d'un gigante abbia lavorato a tale costruzione. Ma un giorno la
spinta fu più forte, e questo masso, simile ad una chiave di volta che
ceda, è scivolato fino a terra ed ha chiuso ogni passaggio. È un ostacolo
accidentale che Saknussemm non ha incontrato, e se non lo
rovesciamo, siamo indegni di arrivare al centro della Terra!
Così parlavo; l'ardore del professore era passato tutto in me; il genio
delle scoperte m'ispirava; dimenticavo il passato, disprezzavo
l'avvenire. Non esisteva più nulla per me alla superficie del pianeta nel
cui seno mi ero inabissato; né città né campagne né Amburgo né
Königstrasse né la mia povera Graüben la quale doveva credermi
perduto per sempre nelle viscere della Terra.
— Ebbene, — riprese a dire lo zio, — apriamoci il passo a colpi di
zappa e di piccone, rovesciamo la muraglia.
— E troppo duro per la zappa! — esclamai.
— Allora il piccone!
— È troppo lungo per il piccone!
— Ma...
— Ebbene, la polvere, la mina! Miniamo e facciamo saltare in aria
l'ostacolo!
— La polvere!
— Sì, non si tratta che d'uri frammento di roccia da spezzare.
— Hans, al lavoro! — gridò lo zio.
L'islandese tornò alla zattera e ritornò in breve con un piccone che
gli servì per scavare un fornello di mina. Non si trattava di una fatica
www.youfriend.it
210
da poco; bisognava fare un buco capace di contenere cinquanta libbre76
di cotone fulminante, la cui forza detonante è quattro volte maggiore
di quella della polvere da sparo.
Ero straordinariamente emozionato. Mentre Hans lavorava, io
aiutavo lo zio a preparare una lunga miccia fatta con .polvere bagnata
e chiusa in un budello di tela.
— Passeremo! — dicevo.
— Passeremo! — ripeteva lo zio.
A mezzanotte la nostra fatica di minatori fu terminata.
La carica di cotone fulminante era seppellita nel fornello e la miccia,
scorrendo attraverso la galleria, veniva fino all'esterno. Una scintilla
bastava ormai a porre in azione quel formidabile congegno.
— A domani, — disse il professore.;
Dovetti rassegnarmi ed attendere ancora sei lunghe ore.

76 Libbra francese = gr 495,5. Qui, probabilmente, si tratta però della libbra del 1812-39, detta livre usuette,
pari a gr 500.
www.youfriend.it
211
CAPITOLO XLI
Il giorno dopo, giovedì 27 agosto, fu una data memorabile del
viaggio sotterraneo. Né io so rammentarmene senza che lo spavento
mi faccia ancora battere il cuore. Da quel momento la nostra ragione,
il nostro giudizio, la nostra ingegnosità non poterono più nulla e
fummo in balia dei fenomeni della Terra.
Alle sei eravamo in piedi.
Si avvicinava il momento di aprire con la polvere da sparo il passo
attraverso la massa di granito e io volli avere l'onore di appiccare il
fuoco alla miccia.
Ciò fatto, dovevo raggiungere i miei compagni sopra la zattera che
non era stata scaricata: poi dovevamo prendere il largo per metterci al
riparo dai pericoli dello scoppio, i cui effetti potevano ripercuotersi al
di là della massa di granii
La miccia doveva ardere per dieci minuti, secondo i nostri calcoli,
prima di appiccare il fuoco alla camera delle polveri. Avevo dunque il
tempo necessario per tornare alla zattera.
Mi preparavo a fare la mia parte non senza una certa commozione.
Dopo un breve pasto, lo zio e il cacciatore s'imbarcarono mentre io
rimanevo sulla spiaggia. Ero munito d'una lanterna accesa che doveva
servirmi per appiccare il fuoco alla miccia.
— Va', figliolo, — disse lo zio, — e ritorna immediatamente a
raggiungerci.
— State tranquillo, — risposi, — non mi perderò certo per via.
Mi diressi verso l'imbocco della galleria, aprii la lanterna e presi il
capo della miccia.
Il professore teneva in mano il cronometro. — Sei pronto? — gridò.
— Pronto.
— Ebbene, fuoco, ragazzo mio!
Io cacciai rapidamente nella fiamma la miccia che scoppiettò al suo
contatto; poi di corsa ritornai alla riva.
— Vieni, — disse mio zio, — e stacchiamoci dalla riva.
www.youfriend.it
212
Hans, con una spinta vigorosa, ci gettò al largo. La zattera si
allontanò di una ventina di tese; era un momento di ansia. Il professore
seguiva con l'occhio la lancetta del cronometro.
— Ancora cinque minuti! — diceva. — Ancora quattro! Ancora tre!
Il mio polso segnava i mezzi secondi.
— Ancora due! Uno!... Crollate, montagne di granito!
Che cosa avvenne allora? Credo di non aver neppure udito il rumore
dello scoppio, ma le rocce si trasformarono immediatamente davanti a
me e si aprirono come un sipario. Vidi un profondo abisso che si
scavava nella riva. Il mare, come preso da vertigine, non fu più che
un'onda enorme, sul dorso della quale la zattera si rizzò
perpendicolarmente.
Fummo rovesciati tutti e tre. In meno d'un secondo la luce lasciò il
posto alla più profonda oscurità; poi sentii l'appoggio solido mancare,
non tanto sotto i miei piedi, quanto sotto la zattera. Credetti che colasse
a picco. Ma non fu così. Avrei voluto rivolgere la parola allo zio, ma
il fragore delle acque gli avrebbe impedito di udirmi.
Nonostante le tenebre, il rumore, la meraviglia, l'emozione,
compresi ciò che era accaduto.
Di là dalla roccia scoppiata esisteva un abisso; l'esplosione aveva
provocato una specie di terremoto in quel suolo tutto crepacci: l'abisso
si era aperto e il mare, mutato in torrente, ci trascinava con sé.
Mi sentii perduto.
Un'ora, due ore, che so io, se ne fuggirono in questo modo; noi ci
stringevamo i gomiti e ci tenevamo per mano per non essere sbalzati
fuori della zattera. Di tanto in tanto urtavamo violentemente contro la
muraglia; ma questi urti erano rari sicché conclusi che la galleria si
allargava di molto. Era senza alcun dubbio il cammino di
Saknussemm; ma invece di discenderlo da soli, avevamo con la nostra
imprudenza trascinato con noi un intero mare.
Si capisce che queste idee si presentarono al mio spirito in forma
vaga e oscura. Io le associavo con difficoltà durante quella corsa
vertiginosa molto simile a una caduta, perché a giudicare dall'aria che
mi flagellava il viso, doveva superare la velocità dei convogli più
rapidi. Accendere una torcia in tali condizioni era impossibile, e il
www.youfriend.it
213
nostro ultimo apparecchio elettrico si era spezzato nel momento dello
scoppio.
Fui dunque meravigliato di vedere una luce brillare d'un tratto
vicino a me. La serena 'figura di Hans fu rischiarata. L'abile cacciatore
era riuscito ad accendere la lanterna, e benché la fiamma vacillasse,
minacciando d'estinguersi, gettò qualche bagliore nella spaventosa
oscurità. La galleria era larga e io avevo avuto ragione di giudicarla
tale. La luce insufficiente non ci permetteva di scorgere
contemporaneamente le due muraglie. La corrente che ci trascinava
superava quella delle più insormontabili rapide d'America. La sua
superficie pareva fatta d'un fascio di frecce liquide scoccate con
estrema violenza: non saprei tradurre la mia impressione con un
paragone più appropriato. La zattera, travolta dai gorghi, girava
talvolta su se stessa; si accostava alle pareti della galleria; io vi dirigevo
la luce della lanterna e potevo giudicare la nostra velocità vedendo le
sporgenze delle rocce mutarsi in tratti continui, in modo da poterci
credere chiusi entro una rete di linee che si muovevano. Stimai che la
nostra velocità dovesse raggiungere le trenta leghe all'ora.
Lo zio e io ci guardavamo con occhio smarrito, appoggiati all'albero
che al momento della catastrofe s'era spezzato. Volgevamo le spalle
all'aria, per non essere soffocati dalla rapidità d'un movimento che
forza umana non poteva frenare.
Intanto le ore passavano; la situazione non mutava, ma un incidente
venne ad accrescerne la complicazione.
Cercando di mettere un po' d'ordine nel carico, mi accorsi che la
maggior parte degli oggetti imbarcati era sparita al momento dello
scoppio, quando il mare ci assalì con tanta violenza. Volli sapere
esattamente di quali mezzi potevamo disporre, e con la lanterna in
mano cominciai le ricerche. Degli strumenti non rimanevano più che
la bussola e il cronometro; le scale e le corde si riducevano a un pezzo
di gomena legata intorno al moncone dell'albero; non una zappa, non
un piccone né un martello; e per somma disgrazia non ci rimanevano
viveri che per un giorno.
Frugai negli interstizi della zattera, negli angoli formati dalle travi
www.youfriend.it
214
e dalle commettiture delle assi. Nulla! Le nostre provviste
consistevano solo in un pezzo di carne secca e in poche gallette.
Guardavo come uno stupido! Non volevo rendermi conto. Di quale
pericolo mi davo pensiero? Quand'anche i viveri fossero stati
sufficienti per mesi e per anni, come uscire dagli abissi in cui ci
trascinava l'irresistibile torrente? A che valeva temere le torture della
fame, quando la morte si presentava già in tante altre forme? Morire
d'inedia! Forse che ne avevamo il tempo?
Tuttavia, per una inesplicabile bizzarria dell'immaginazione,
dimenticai il pericolo immediato, per le minacce dell'avvenire che mi
apparve a un tratto in tutto il suo orrore. D'altra parte, chi sa che non
potessimo sfuggire ai furori del torrente e ritornare alla superficie della
Terra? In che modo? Lo ignoro. Dove? E che importa! Una probabilità
su mille è pur sempre una speranza, mentre la morte per fame non ci
lasciava speranza di sorta.
Mi venne il pensiero di dir tutto allo zio, di mostrargli a qual punto
fossimo ridotti, e di far l'esatto calcolo del tempo che ci rimaneva da
vivere. Ma ebbi il coraggio di tacere, volendo lasciargli intera la sua
serenità.
In quell'istante la luce della lanterna si oscurò a poco a poco e si
estinse del tutto. Il lucignolo si era consumato: l'oscurità divenne
un'altra volta assoluta e non si poteva più pensare di dissipare quelle
tenebre impenetrabili. Ci rimaneva ancora una torcia, ma non avrebbe
potuto restare accesa. Chiusi gli occhi come un fanciullo per non
vedere tutta quella tenebra.
Dopo lungo tratto di tempo la velocità della corsa raddoppiò; me ne
accorsi dall'aria che mi batteva sul viso. La pendenza delle acque
diveniva eccessiva; credo proprio che non scivolassimo più;
cadevamo. Provavo l'impressione d'una caduta quasi verticale. La
mano dello zio e quella di Hans, afferrandomi per le braccia, mi
trattenevano con vigore.
D'un tratto, dopo un tempo incalcolabile, sentii come un urto. La
zattera non aveva urtato contro un corpo duro, ma s'era d'un tratto
arrestata nella sua caduta. Una tromba d'acqua, un'immensa colonna
liquida si rovesciò alla sua superficie; fui soffocato, annegavo...
www.youfriend.it
215
Ma per fortuna l'improvvisa inondazione non durò molto. In pochi
secondi mi ritrovai all'aria libera che aspirai a pieni polmoni. Lo zio
ed Hans mi stringevano il braccio fino a spezzarlo e la zattera ci
portava ancora tutti e tre.
CAPITOLO XLII
Immagino che allora dovessero essere le dieci di sera. Il primo senso
che entrò in funzione, dopo l'ultimo assalto fu l'udito. Intesi subito, e
fu un atto di vera audizione, intesi il silenzio farsi nella galleria
prendendo il posto dei boati che da molte ore intronavano le mie
orecchie. Alla fine queste parole dello zio mi giunsero come un
bisbiglio:
— Risaliamo!
— Che intendete dire? — esclamai.
— Risaliamo, risaliamo!
Stesi il braccio, toccai la muraglia e ritrassi la mano insanguinata.
Risalivamo con estrema rapidità.
— La torcia, la torcia! — gridò il professore.
Con gran fatica Hans riuscì ad accenderla; la fiamma, mantenendosi
dal basso in alto nonostante il movimento d'ascensione, gettò
abbastanza luce per rischiarare tutt'intorno.
— È appunto ciò che pensavo, — disse lo zio; — siamo in un pozzo
stretto che non ha più di quattro tese di diametro. L'acqua, giunta in
fondo all'abisso, ripiglia il suo livello e ci riporta in alto.
— Dove?
— Non so, ma bisogna tenerci pronti ad ogni avvenimento.
Risaliamo con una velocità che penso sia di due tese al secondo, cioè
di centoventi tese al minuto, più di tre leghe e mezzo all'ora; di questo
passo si fa molto cammino.
— Sì, se nulla ci arresta e se il pozzo ha un'uscita! Ma se è chiuso?
Se l'aria si comprime a poco a poco sotto la pressione della colonna
d'acqua? Se stiamo per esser schiacciati?
www.youfriend.it
216
— Axel, — rispose il professore con voce severa; — la situazione
è quasi disperata; ma c'è qualche speranza di salvezza ed è a quella che
io guardo. Se ad ogni istante possiamo perire, ad ogni istante possiamo
pure essere salvati. Poniamoci dunque in grado di profittare delle più
piccole circostanze.
— Ma che fare?
— Reintegrare le nostre forze mangiando.
A tali parole io guardai lo zio con occhio smarrito; bisognava dirgli
proprio ciò che non avevo voluto confessare prima.
— Mangiare? — ripetei.
— Sì, senza indugio.
Il professore aggiunse qualche parola in danese; Hans scosse il
capo.
— Come, — esclamò lo zio, — le nostre provviste sono andate
perdute?
— Sì; ecco quanto ci rimane di viveri; un pezzo di carne secca in
tre! Mio zio mi guardava senza capacitarsi di quanto gli avevo detto.
— Ebbene, — dissi, — credete ancora che possiamo salvarci? La
mia domanda non ottenne risposta.
Passò un'ora e incominciavo a provare una fame irresistibile; anche
i miei compagni soffrivano, e nessuno di noi osava toccare quel
miserabile avanzo di cibo.
Intanto salivamo sempre con estrema rapidità; alle volte l'aria ci
toglieva il respiro come agli aeronauti la cui ascensione è troppo
rapida. Ma se costoro provano un freddo proporzionale in misura che
si sollevano negli strati atmosferici, noi subivamo un effetto
assolutamente contrario. Il calore cresceva in maniera inquietante, e
doveva certamente toccare allora i quaranta gradi.
Che cosa significava tale mutamento? Fin qui i fatti avevano dato
ragione alle teorie di Davy e di Lidenbrock; fin qui condizioni
particolari di rocce refrattarie, d'elettricità, di magnetismo avevano
modificato le leggi generali della natura, creando una temperatura
moderata, giacché la teoria del fuoco centrale rimaneva ai miei occhi
la sola vera, la sola esplicabile. Stavamo dunque per ritornare in un
ambiente in cui tali fenomeni si sarebbero verificati in tutto il loro
www.youfriend.it
217
rigore e in cui il calore avrebbe ridotto le rocce a uno stato di perfetta
fusione? Ecco ciò che temevo e lo dissi al professore.
— Se non affoghiamo o ci sfracelliamo contro le rocce e se non
moriamo di fame, ci rimane la speranza di essere arsi vivi.
Egli si accontentò di stringersi nelle spalle e ripiombò nelle sue
riflessioni.
Trascorse un'ora e, tranne un leggero accrescimento di temperatura,
nessun incidente modificò la nostra situazione.
Infine lo zio ruppe il silenzio.
— Vediamo, — disse, — è necessario prendere una decisione.
— Una decisione? — chiesi.
— Sì, è necessario ricuperare le forze. Se tentiamo, risparmiando
questi avanzi di cibo, di prolungare la nostra esistenza di alcune ore,
saremo deboli e prostrati sino alla fine.
— Sì, fino alla fine, che non si farà aspettare molto.
— Ebbene, se si presentasse una probabilità di salvezza, se fosse
necessario un momento di azione, dove potremmo trovare la forza di
agire, se ci lasciamo indebolire dall'inedia?
— E quando avremo divorato questo pezzo dì carne che cosa ci
rimarrà?
— Nulla, Axel, nulla; ma nutrirebbe forse di più mangiandolo solo
con gli occhi? Tu ragioni come un uomo senza volontà, come un essere
senza energia!
— Voi, dunque, nutrite ancora qualche speranza? — esclamai
irritato.
— Sì, — replicò fermamente il professore.
— Come, voi credete ancora alla salvezza?
— Sì, certo; fino a tanto che il suo cuore batte e la sua carne palpita,
io non ammetto che una creatura dotata di volontà ceda alla
disperazione.
Quali parole! Certo l'uomo che le pronunciava in simile circostanza
era di tempra poco comune.
— E allora, — dissi, — che pensate di fare?
www.youfriend.it
218
— Mangiare ciò che rimane fino all'ultima briciola, per ricuperare
le forze perdute. Questo pasto sarà l'ultimo, e sia; ma almeno, invece
di essere sfiniti, ridiventeremo uomini.
— E allora, mangiamo pure, — esclamai.
Lo zio prese il pezzo di carne e le poche gallette scampate al
naufragio, fece tre porzioni eguali e le distribuì. Si trattava
pressappoco di una libbra di alimenti per ciascuno. Il professore
mangiò avidamente, con una specie di rabbia febbrile; io mangiai
senza piacere, nonostante la mia fame, quasi con disgusto; Hans
tranquillamente, moderatamente, masticando senza rumore i suoi
piccoli bocconi, assaporandoli con la serenità dell'uomo che non
s'inquieta delle avversità che ci riserba l'avvenire. Egli aveva, frugando
bene, ritrovato una borraccia semipiena di gin; ce l'offri, e il benefico
liquore ebbe il potere di rianimarci alquanto.
— “Förtrafflig”! — disse Hans bevendo a sua volta.
— Eccellente! — rispose mio zio.
Io avevo ripreso qualche speranza, ma il nostro ultimo pasto era
finito. Erano le cinque del mattino.
L'uomo è fatto in modo tale che il suo appetito è un effetto
puramente negativo; soddisfatto il bisogno di mangiare, difficilmente
si immaginano gli orrori della fame. È necessario provarli per
comprenderli. Così, dopo un lungo digiuno, pochi bocconi di gallette
e di carne ebbero il sopravvento sui nostri dolori passati.
Tuttavia, durante quel pasto, ciascuno si abbandonò alle sue
riflessioni. À che pensava Hans, quest'uomo dell'estremo Occidente
dominato dalla rassegnazione fatale degli orientali? Per parte mia, i
miei pensieri non erano fatti che di ricordi, e questi mi riconducevano
alla superficie della Terra che non avrei mai dovuto lasciare. Mi
passarono come visioni davanti agli occhi la casa di Königstrasse, la
mia povera Graüben e la buona Marthe, e nei boati lugubri che
correvano attraverso la massa terrestre mi sembrava di udire i rumori
delle città della Terra.:
Quanto allo zio, sempre intento nelle sue ricerche, con la torcia in
mano esaminava attentamente la natura dei terreni, cercando di
individuarne meglio le caratteristiche osservando gli strati sovrapposti.
www.youfriend.it
219
Questa ricerca, o meglio questa analisi, non poteva essere fatta che per
approssimazione, ma uno studioso è sempre uno studioso quando
riesce a serbare il suo sangue freddo; e certo il professor Lidenbrock
possedeva questa qualità in maniera straordinaria.
Lo udivo mormorare termini geologici; li comprendevo e mio
malgrado prendevo interesse a quello studio condotto in circostanze
eccezionali.
— Granito eruttivo, — diceva; — siamo ancora nell'era arcaica; ma
saliamo, saliamo ancora; chissà, chissà!
Egli sperava sentire; tastava con la mano la parete verticale e alcuni
istanti dopo ricominciava.
— Ecco gli gneiss, ecco i micaschisti! Benissimo, prestò avremo i
terreni del periodo cretacico, e allora...
Che voleva dire? Poteva forse misurare lo spessore della crosta
terrestre sospesa sul nostro capo? Possedeva un mezzo qualunque per
fare un simile calcolo? No, il manometro gli mancava, e nessun calcolo
approssimativo poteva supplire tale strumento.
Intanto la temperatura aumentava enormemente e io mi sentivo
bagnato in mezzo a un'atmosfera ardente. Né sapevo paragonarla ad
altro che al calore emanato dai forni d'una fonderia nel momento della
colata. A poco a poco, Hans, lo zio e io, avevamo dovuto spogliarci
delle nostre giacche e dei nostri panciotti; ogni indumento diveniva
causa di malessere, per non dire di sofferenza.
— Stiamo salendo verso un focolare incandescente? — esclamai ad
un certo punto, sentendo che il calore raddoppiava.
— No, — rispose lo zio, — è impossibile, è impossibile.
— Tuttavia, — dissi toccando la parete, — questa muraglia è
ardente. Mentre pronunciavo queste parole, la mia mano sfiorò l'acqua
e dovetti ritrarla rapidamente.
— L'acqua scotta! — esclamai.
Questa volta il professore non rispose che con un gesto di collera.
Allora uno spavento invincibile s'impadronì del mio cervello e non
lo lasciò più. Avevo la sensazione d'una prossima catastrofe, quale la
più ardita immaginazione non avrebbe potuto concepire. Un'idea vaga
e incerta si mutò in certezza dinanzi al mio spirito. La respingevo, ma
www.youfriend.it
220
ritornava ostinata. Non osavo esprimerla. Tuttavia alcune osservazioni
involontarie determinarono la mia convinzione. Alla luce pallida della
torcia osservai movimenti disordinati negli strati di quarzo;
evidentemente stava per prodursi un fenomeno nel quale l'elettricità
doveva avere la sua parte; e poi, il calore eccessivo... l'acqua bollente...
Volli osservare la bussola.
Era impazzita!
www.youfriend.it
221
CAPITOLO XLIII
Sì, Impazzita! L'ago balzava da un polo all'altro con bruschi
movimenti percorrendo tutti i punti del quadrante, e girava come se
fosse stato preso da una improvvisa vertigine.
Io Sapevo benissimo che, secondo le teorie più accreditate, la crosta
minerale della Terra non è mai in uno stato di riposo assoluto; le
modificazioni cagionate dalla decomposizione delle materie interne,
l'agitazione proveniente dalle grandi correnti liquide, l'azione del
magnetismo, tutto ciò tende incessantemente ad agitarla, anche quando
gli esseri disseminati alla sua superficie non lo sospettano nemmeno.
Questo fenomeno non m'avrebbe dunque spaventato o almeno non
avrebbe fatto nascere nella mia mente un'idea terribile. Ma altri fatti,
certi particolari sui generis, 77 non potevano ingannarmi più
lungamente. Le detonazioni si moltiplicavano con spaventosa
intensità, né io potei paragonarle che al rumore di un gran numero di
carri trascinati rapidamente sul terreno. Era uno strepito continuo di
tuono.
Poi la bussola impazzita, scossa dai fenomeni elettrici, mi
confermava nella mia opinione. La crosta minerale minacciava di
spezzarsi, le masse granitiche di congiungersi, l'abisso di colmarsi, e
noi, poveri atomi, stavamo per essere schiacciati nella formidabile
stretta.
— Zio, zio! — esclamai. — Siamo perduti!
— Che cosa è questo nuovo terrore? — mi rispose con una
sorprendente calma. — Che cosa hai dunque?
— Che cosa ho! Osservate le muraglie che si agitano, queste masse
che si muovono, questo calore torrido, quest'acqua che ribolle, questi
vapori che si fanno più spessi, e la bussola impazzita. Tutti indizi d'un
terremoto.
Lo zio scosse dolcemente la testa.

77 "Di un determinato genere".
www.youfriend.it
222
— Un terremoto? — disse. —
Sì!
— Ragazzo mio, credo che ti sbagli!
— Come! Non ne riconoscete dunque i sintomi?...
— D'un terremoto? No, io m'aspetto di meglio.
— Che volete dire?
— Un'eruzione, Axel.
— Un'eruzione! — dissi. — Siamo dunque nel camino d'un vulcano
in attività?
— Così credo, — disse il professore sorridendo, — ed è quanto di
meglio poteva capitarci.
Quanto di meglio poteva capitarci! Lo zio era dunque diventato
pazzo? Che cosa significavano queste parole? Perché quella calma e
quel sorriso?
— Come! — esclamai, — siamo presi in un'eruzione! La fatalità ci
ha gettato sulla strada delle lave incandescenti, delle rocce infuocate,
delle acque bollenti, di tutte le materie eruttive! Stiamo per essere
respinti, espulsi, rigettati, vomitati, proiettati in aria, insieme con pezzi
di roccia, con la pioggia di ceneri e di scorie, in un turbine di fiamme;
e questo è quanto può capitarci di meglio! ...
— Sì, — rispose il professore guardandomi al disopra dei suoi
occhiali, — poiché è il solo mezzo per ritornare alla superficie della
Terra.
Taccio sulle mille idee che si avvicendarono rapidamente nel mio
cervello. Mio zio aveva ragione, assolutamente ragione, né mai egli mi
parve più audace, né più convinto che in questo momento in cui
aspettava tranquillo e misurava la probabilità di un'eruzione.
Intanto salivamo sempre; passò la notte in tale movimento
d'ascensione; i rumori circostanti raddoppiavano; io ero quasi
soffocato e credevo d'essere giunto alla mia ultima ora, e tuttavia
l'immaginazione è così bizzarra che mi abbandonavo a una ricerca
veramente infantile. Ma subivo i miei pensieri, non li dominavo.
Era evidente che eravamo portati in alto da una spinta eruttiva; sotto
la zattera vi erano acque bollenti, e sotto le acque lava incandescente,
un aggregato di rocce che, giunte al sommo del cratere, si sarebbero
www.youfriend.it
223
disperse in tutte le direzioni. Eravamo dunque nel camino d'un
vulcano. Su ciò non v'era dubbio di sorta.
Ma questa volta invece dello Sneffels, vulcano spento, si trattava
d'un vulcano attivo. Ora, io mi domandavo quale potesse essere
questa montagna e in quale parte del mondo saremmo stati espulsi.
Nelle regioni settentrionali, su ciò non v'era alcun dubbio. Prima
che impazzisse, la bussola non aveva mai cambiato direzione e dal
capo Saknussemm eravamo stati trascinati direttamente a nord per
centinaia di leghe.
Eravamo forse ritornati sotto l'Islanda? Dovevamo essere espulsi
dal cratere dell'Hekla, o da uno dei sette altri monti dell'isola che
vomitano fuoco? Per un raggio di cinquecento leghe all'ovest, io non
vedevo sotto questo parallelo, se non i vulcani poco noti della costa
nordoccidentale dell'America. A est uno solo ne esisteva sotto l'80°
grado di latitudine: l'Esk, nell'isola di Jan Mayen, non lungi dalle
Spitzbergen! Certo i crateri non facevano difetto ed erano abbastanza
ampi per eruttare un'armata intera! Ma quale ci sarebbe servito come
via d'uscita? Questo io cercavo d'indovinare.
Verso il mattino il movimento d'ascensione accelerò. Se il calore
crebbe anziché diminuire mentre ci accostavamo alla superficie della
Terra il fatto era del tutto locale e dovuto a un'influenza vulcanica. Il
nostro genere di locomozione non poteva lasciarmi dubbi in proposito.
Eravamo spinti irresistibilmente da una forza enorme, di parecchie
centinaia di atmosfere, prodotta dai vapori accumulati nel seno della
Terra. Ma a quali innumerevoli pericoli eravamo esposti!
Poco dopo, riflessi rossastri penetrarono nella galleria verticale che
si allargava sempre di più: vedevo a destra e a sinistra profondi corridoi
simili a immensi tunnel da cui sfuggivano densi vapori; lingue di
fiamma ne lambivano le pareti scoppiettando.
— Osservate, osservate, zio! — esclamai.
— Ebbene? Sono fiamme sulfuree; nulla di più naturale in una
eruzione.
— Ma se ci avvolgono?
— Non ci avvolgeranno.
— E se soffochiamo?
www.youfriend.it
224
— Non soffocheremo. La galleria si allarga, e se sarà necessario
abbandoneremo la zattera per ripararci in qualche crepaccio.
— E l'acqua! L'acqua che sale?
— Non vi è più acqua, Axel, ma un magma che ci solleva fino alla
bocca del cratere.
Infatti la colonna liquida era sparita lasciando il postò à materie
eruttive abbastanza dense, sebbene ribollenti. La temperatura
diventava insopportabile; un termometro esposto in quella atmosfera
avrebbe segnato più di 70 gradi! Il sudore m'inondava, e se non fosse
stato per la velocità con cui salivamo saremmo sicuramente soffocati.
Tuttavia il professore non si attenne al parere di abbandonare la
zattera, è fece bene. Quelle poche assi mal connesse offrivano una
superficie solida, un punto d'appoggio che altrove ci sarebbe mancato.
Verso le otto del mattino un nuovo incidente avvenne per la prima
volta. Il movimento d'ascensione cessò d'improvviso e la zattera
rimase assolutamente immobile.
— Ma che cosa succede? — chiesi, scosso profondamente da quel
repentino arresto.
— Una fermata, — rispose mio zio.
— Forse che l'eruzione si calma?
— Spero proprio di no.
Mi rizzai in piedi. Cercai di vedere intorno a me. Forse la zattera,
trattenuta da una sporgenza di roccia, opponeva una momentanea
resistenza alla massa eruttiva. In tal caso conveniva affrettarsi a
liberarla al più presto.
Ma non era così. La colonna di cenere, di scorie e di frantumi petrosi
aveva anch'essa cessato di salire.
— Forse l'eruzione si sta arrestando? — chiesi.
— Lo temi, eh, figliolo? — disse lo zio con i denti stretti; — ma
rassicurati: questo momento di calma non può prolungarsi; ecco, sono
già cinque minuti che dura, fra poco ricominceremo la nostra
ascensione verso la bocca del cratere.
Il professore, così parlando, non cessava di consultare il suo
cronometro, e doveva ancora aver ragione nelle sue previsioni. Ben
www.youfriend.it
225
presto la zattera fu sollevata di nuovo da un movimento rapido e
disordinato che durò circa due minuti, poi s'arrestò un'altra volta.
— Benissimo, — disse lo zio osservando l'ora; — fra dieci minuti
si rimetterà in viaggio.
— Dieci minuti?
— Sì, abbiamo a che fare con un vulcano la cui eruzione è
intermittente. Ci lascia respirare con lui.
Niente era più vero. Al minuto indicato fummo nuovamente lanciati
con estrema rapidità. Dovemmo avvinghiarci alle travi per non essere
sbalzati fuori della zattera. Poi la spinta s'arrestò.
In seguito ho pensato a questo singolare fenomeno senza trovarvi
una spiegazione soddisfacente. Tuttavia mi pare evidente che non
occupavamo il camino principale del vulcano, ma piuttosto un
condotto secondario in cui si faceva sentire un effetto di contraccolpo.
Quante volte si rinnovasse questa manovra non saprei dire. Solo
posso affermare che ogni volta che ci rimettevamo in moto eravamo
lanciati con forza crescente e come portati da una vera palla da
cannone. Nei momenti di riposo si soffocava, e durante la corsa l'aria
ardente mi toglieva il respiro. Pensai un istante alla voluttà di
ritrovarmi in un attimo nelle regioni iperboree con una temperatura di
trenta gradi sotto zero. La mia immaginazione turbata volava sulle
pianure nevose delle regioni artiche e anelava al momento in cui mi
sarei avvoltolato sul terreno ghiacciato del polo. A poco a poco, d'altra
parte, la mia testa affranta da tante e ripetute scosse si smarrì, e più
d'una volta, se non ci fossero state le braccia di Hans, io mi sarei
fracassato il cranio contro la parete di granito.
Non ho dunque serbato alcun ricordo preciso di ciò che avvenne
durante le ore seguenti. Mi rimane la sensazione confusa di continue
detonazioni, dell'agitazione della massa terrestre e d'un movimento
rotatorio, dal quale fu presa la zattera, che incominciò a ondeggiare
sopra flutti di lava in mezzo a uria pioggia di ceneri e fu avvolta da
fiamme ruggenti. Un uragano che pareva eccitato da un immenso
ventilatore ravvivava i fuochi sotterranei. Per l'ultima volta la faccia di
Hans m'apparve in un riflesso infuocato e non ebbi più altra sensazione
www.youfriend.it
226
tranne il sinistro terrore dei condannati legati alla bocca di un cannone
nel momento in cui il colpo parte e disperde le loro membra nell'aria.
CAPITOLO XLIV
Quando riaprii gli occhi mi sentii stretto alla cintola dà una mano
vigorosa della guida, che con l'altra sorreggeva lo zio. Non ero
gravemente ferito, piuttosto affranto da una stanchezza generale. Mi
vidi coricato sul versante di una montagna, a due passi da un abisso
nel quale il minimo movimento mi avrebbe precipitato. Hans m'aveva
salvato da morte mentre rotolavo lungo i fianchi del cratere.
— Dove siamo? — domandò lo zio, che mi parve molto irritato
d'essere ritornato sulla Terra.
Il cacciatore alzò le spalle in segno d'ignoranza.
— In Islanda, — dissi.
— “Nej”, — rispose Hans.
— Come no? — gridò il professore.
— Hans si sbaglia, — dissi alzandomi.
Dopo le innumerevoli sorprese di quel viaggio, un'altra fonte di
stupore m'era riservata. Io mi aspettavo di vedere un cono coperto di
nevi eterne in mezzo agli aridi deserti delle regioni settentrionali, sotto
i pallidi raggi di un cielo polare, di là dalle più elevate latitudini; e
contrariamente a tutte le previsioni, lo zio, l'islandese e io eravamo
stesi a mezza costa di una montagna calcinata dagli ardori del sole che
ci divorava con i suoi raggi.
Non volevo credere ai miei occhi, ma il bruciore del mio corpo non
permetteva dubbi di sorta. Eravamo usciti seminudi dal cratere, e
l'astro radioso, al quale non avevamo domandato nulla da due mesi,
mostrandosi verso di noi prodigo di luce e di calore, ci versava a fiotti
una splendida irradiazione.
Quando i miei occhi si furono abituati a quello splendore, di cui
avevamo perduto il ricordo, me ne servii per correggere gli errori della
mia immaginazione. Volevo essere alle Spitzbergen per lo meno, e non
ero disposto a cedere neppure su una virgola.
www.youfriend.it
227
Il professore prese la parola per primo e disse:
— Infatti, ecco un panorama che non assomiglia all'Islanda.
— Ma l'isola di Jan Mayen? — risposi io.
— Nemmeno, ragazzo mio: questo non è certo un vulcano del Nord
con le sue colline di granito e la calotta di neve.
— Eppure...
— Guarda, Axel, guarda.
Sopra il nostro capo, a cinquecento piedi all'incirca, si apriva il
cratere d'un vulcano dal quale sfuggiva ogni quarto d'ora, con uno
scoppio rumoroso, un'alta colonna di fiamme miste a pietre pomici, a
ceneri e a lava. Sentivo le convulsioni della montagna che respirava
alla maniera delle balene gettando ogni tanto il fuoco e l'aria dagli
enormi sfiatatoi. Al di sotto, per una china ripida, gli strati di materie
eruttive si stendevano a una profondità di sette-ottocento piedi, ciò che
non dava al vulcano un'altezza totale di trecento tese. La sua base
spariva in una vera corona di alberi verdeggianti fra i quali distinguevo
gli ulivi, i fichi e le viti cariche di grappoli vermigli.
Bisognava convenirne, non era certo l'aspetto delle regioni artiche.
Lo sguardo, passata la cinta verdeggiante, giungeva rapidamente a
perdersi nelle acque d'un mare splendido, o di un lago, il quale faceva
di questa terra incantata un'isola larga appena qualche lega. A levante
si vedeva un piccolo porto preceduto da alcune case, nel quale
dondolavano ai capricci dei flutti azzurri alcune imbarcazioni di forma
particolare. Più oltre gruppi d'isole uscivano dalla liquida pianura e
così numerose che assomigliavano a un vasto formicaio. A ponente,
coste lontane si disegnavano all'orizzonte; sulle une si scorgevano i
profili di montagne azzurrognole conformate armonicamente: sulle
altre, più lontane, appariva un cono prodigiosamente elevato, al vertice
del quale si agitava un pennacchio di fumo. A nord un'immensa distesa
d'acqua scintillava ai raggi del sole lasciando apparire qua e là
l'estremità di un'alberatura o la convessità di una vela gonfiata dal
vento.
L'imprevisto centuplicava le meravigliose bellezze di un simile
spettacolo.
— Dove siamo? dove siamo? — ripetevo sottovoce.
www.youfriend.it
228
Hans chiudeva gli occhi indifferente e mio zio guardava senza
comprendere.
— Qualunque sia questa montagna, — disse finalmente, — vi fa un
po' caldo; le esplosioni non cessano, e non varrebbe davvero la pena
d'essere usciti da una eruzione per ricevere un pezzo di roccia sulla
testa. Scendiamo e sapremo il fatto nostro. D'altra parte io muoio di
fame e di sete.
Il professore non era per nulla uno spirito contemplativo. Da parte
mia, dimentico dei bisogni e delle fatiche, sarei rimasto in quel luogo
per lunghe ore ancora, ma fu necessario seguire i miei compagni.
I fianchi del vulcano presentavano ripidissimi pendii; scivolavamo
fra vere e proprie frane di cenere, evitando le colate di lava che si
allungavano come serpenti di fuoco. Nello scendere io parlavo con
volubilità, perché la mia immaginazione era così accesa che avevo
proprio bisogno di uno sfogo di parole.
— Siamo in Asia, — esclamavo, — sulle coste dell'India, nelle isole
della Malesia, nel mezzo dell'Oceania. Abbiamo attraversato la metà
del globo per uscire agli antipodi d'Europa.
— Ma la bussola? — rispondeva lo zio.
— Già, la bussola, — dicevo io imbarazzato. — A prestarle fede
abbiamo sempre camminato verso il Nord.
— Ha dunque mentito?
— Oh! Mentito!
— A meno che questo non sia il Polo Nord.
— Il polo? No, ma...
Il fatto era inesplicabile. Non sapevo più che cosa pensare.
Frattanto ci avvicinavamo a quella zona verdeggiante che rallegrava
la vista. La fame mi tormentava e la sete anche. Per buona sorte, dopo
due ore di cammino, una bella campagna si offrì ai nostri sguardi,
interamente coperta di ulivi, di melograni e di viti che parevano
appartenere a tutti. D'altra parte nella nostra condizione non eravamo
uomini da badare tanto per il sottile. Che gioia fu quella di portare i
frutti saporiti alle labbra e di mordere con avidità i grappoli vermigli
di quei vigneti! Poco lontano, nell'erba, all'ombra deliziosa degli
www.youfriend.it
229
alberi, scoprii una sorgente d'acqua fresca in cui tuffammo
voluttuosamente le mani ed il viso.
Mentre ognuno si abbandonava in tal modo a tutte le dolcezze del
riposo, un fanciullo apparve fra due macchie d'ulivi.
— Ah! esclamai, — ecco un abitante di questo felice paese!
Era una specie di piccolo mendicante, vestito poverissimamente,
d'aspetto miseruccio, e che parve molto spaventato nel vederci.
Infatti, seminudi, con la barba incolta, avevamo un aspetto poco
rassicurante, e, a meno che quel paese non fosse un paese di ladri,
eravamo fatti apposta per spaventare gli abitanti.
Mentre il ragazzo stava per prendere la fuga, Hans gli corse dietro
e lo ricondusse nonostante le sue grida e i suoi calci.
Lo zio cominciò con il rassicurarlo del suo meglio, e gli disse in
buon tedesco:
— Qual è il nome di questa montagna, piccino mio? Il fanciullo non
rispose.
— Benissimo, — disse lo zio, — non siamo in Germania. E gli
ripete la stessa domanda in inglese.
Il fanciullo non rispose di più. Io ero imbarazzatissimo.
— È dunque muto? — gridò il professore, il quale fiero d'essere
poliglotta ricominciò la stessa domanda in francese.
Medesimo silenzio del fanciullo.
— Proviamo l'italiano, — riprese lo zio, e chiese in questa lingua:
— Dove noi siamo?78
— Sì! Dove siamo? — ripetei con impazienza. Ma il fanciullo non
rispose.
— Ah, questo poi! Non vuoi dunque parlare? — gridò lo zio vinto
dalla collera e scuotendo il fanciullo per le orecchie: — Come si noma
questa isola?79
— Stromboli, — rispose il pastorello che sfuggì dalle mani di Hans
e si mise in salvo nella pianura attraverso gli ulivi.

78 Così nel testo originale.
79 Così nel testo originale.
www.youfriend.it
230
Non ci davamo più pensiero di lui. Stromboli! Quale effetto
produsse sulla mia immaginazione questo nome inaspettato! Eravamo
in pieno Mediterraneo, nel mezzo dell'arcipelago delle Eolie di
mitologica memoria, nell'antico Strongilo, in cui Eolo teneva
incatenati i venti e le tempeste. E le montagne azzurre che si
arrotondavano a levante erano le montagne della Calabria e quel
vulcano che si rizzava all'orizzonte verso sud era l'Etna, il corrucciato
Etna!
— Stromboli, Stromboli! — ripetevo.
Lo zio mi accompagnava con i gesti e con le parole. Avevamo l'aria
di cantare in coro.
Ah! Che viaggio! Che meraviglioso viaggio! Entrati da un vulcano,
eravamo usciti da un altro, e questo era situato a più di milleduecento
leghe dallo Snefíels, da quell'arido paese d'Islanda, posto ai confini del
mondo! Le vicende della spedizione ci avevano trasportato in seno alle
più armoniose contrade della Terra. Avevamo lasciato le regioni delle
nevi eterne per quelle campagne quasi sempre verdeggianti, e lasciato
al disopra delle nostre teste le grigie nebbie delle zone dei ghiacci per
venire sotto il cielo azzurro della Sicilia!
Dopo un pasto delizioso, composto di frutta e d'acqua fresca, ci
rimettemmo in cammino per raggiungere il porto di Stromboli. Non ci
parve cosa prudente dire in che modo fossimo arrivati nell'isola; lo
spirito superstizioso degli italiani avrebbe certo visto in noi demoni
vomitati dall'inferno; bisognò dunque rassegnarsi a passare per umili
naufraghi. Era meno glorioso, ma più sicuro.
Cammin facendo, intesi mio zio mormorare:
— Ma la bussola, la bussola che indicava il Nord! Come spiegare
questo fatto?
— In fede mia, — dissi sdegnosamente, — non bisogna spiegarlo;
è più facile.
— Questo poi! Un professore del Johannæum, che non trovasse la
ragione di un fenomeno cosmico sarebbe screditato!
Così parlando, lo zio, seminudo, con la sua borsa di cuoio attorno
alle reni, assestandosi gli occhiali sul naso, ridivenne il terribile
professore di mineralogia.
www.youfriend.it
231
Un'ora dopo aver lasciato il bosco d'ulivi, arrivammo al porto di San
Vincenzo, dove Hans reclamò il pagamento della sua tredicesima
settimana di servizio, che gli fu dato con calorose strette di mano.
In quel momento, se egli non provò la nostra commozione, si lasciò
per altro andare a un moto d'espansione straordinaria.
Con l'estremità delle dita, strinse leggermente le nostre due mani e
sorrise.
www.youfriend.it
232
CAPITOLO XLV
Ed ecco la conclusione d'un racconto al quale non vorranno credere
neppure le persone maggiormente abituate a non meravigliarsi di nulla.
Ma io sono corazzato in anticipo contro l'incredulità umana.
Fummo ricevuti dai pescatori di Stromboli con i riguardi dovuti ai
naufraghi. Essi ci diedero abiti e viveri. Dopo quarantott'ore di attesa,
il 31 agosto, una speronara80 ci portò a Messina, dove alcuni giorni di
riposo bastarono a rimetterci da tutte le nostre fatiche.
Il venerdì 4 settembre, c'imbarcavamo sul Volturno, uno dei postali
delle Messaggerie Imperiali di Francia, e tre giorni dopo sbarcavamo
a Marsiglia, con una sola preoccupazione in mente, quella della nostra
maledetta bussola. Questo fatto inesplicabile non mi dava requie. La
sera del 9 settembre arrivavamo ad Amburgo.
Rinuncio a descrivere lo stupore di Marthe e la gioia di Graüben.
— Ora che sei un eroe, — mi disse la mia carissima fidanzata, —
non avrai più bisogno di lasciarmi, Axel!
La guardai. Sorrideva tra le lacrime.
Immaginate che sensazione produsse ad Amburgo il ritorno del
professor Lidenbrock. Per le indiscrezioni di Marthe, la notizia della
sua partenza per il centro della Terra si era sparsa per tutto il mondo.
Non vi si volle credere e, rivedendolo, vi si credette ancor meno.
Tuttavia, la presenza di Hans e varie informazioni venute
dall'Islanda modificarono un poco l'opinione pubblica.
Allora lo zio divenne un grand'uomo, ed io il nipote di un
grand'uomo, ed è già qualche cosa. Amburgo diede una festa in nostro
onore. Allo Johannæum ebbe luogo una pubblica conferenza, durante
la quale il professore raccontò la sua spedizione, omettendo soltanto
quel che riguardava la bussola.
Nello stesso giorno egli depositò negli archivi della città il
documento di Saknussemm, ed espresse il suo vivo dispiacere per il

80 Piccola imbarcazione, senza coperta, a vela latina e a remi, dalla prua sottile, lunga e speronata; era usata
per il trasporto di passeggeri e di piccole merci.
www.youfriend.it
233
fatto che avvenimenti più forti della sua volontà non gli avessero
permesso di seguire fino al centro della Terra le tracce del viaggiatore
islandese. Fu modesto nella gloria, e la sua reputazione aumentò.
Tanti onori dovettero necessariamente suscitargli intorno degli
invidiosi, e siccome le sue teorie, fondate sopra fatti certi,
contraddicevano i sistemi della scienza sul problema del fuoco
centrale, egli dovette sostenere con la penna e con la parola discussioni
importantissime con gli scienziati d'ogni paese.
Da parte mia non posso ammettere la sua teoria del raffreddamento
e, nonostante ciò che ho visto, credo e crederò sempre al calore
centrale. Ma confesso che certe condizioni ancora mal definite
possono modificare tale legge sotto l'azione1
di fenomeni naturali.
Mentre queste questioni fervevano, lo zio provò un vero dolore: Hans,
nonostante le nostre istanze, aveva lasciato Amburgo. L'uomo cui
dovevamo tutto non volle che gli pagassimo il nostro debito. Fu preso
dalla nostalgia dell'Islanda.
— “Farval” — disse un giorno; e con questa semplice parola d'addio
parti per Reykjawik dove giunse felicemente. Eravamo
particolarmente affezionati al nostro cacciatore di eider. La sua
assenza non lo farà mai dimenticare da coloro ai quali egli ha salvato
la vita. E certo non morirò senza averlo rivisto un'altra volta.
Per finire, devo aggiungere che quésto Viaggio al centro della Terra
fece grande impressione nel mondo. Fu stampato e tradotto in tutte le
lingue: i giornali più accreditati ne riprodussero i principali episodi,
commentandoli, discutendoli, attaccandoli e avvalorandoli con uguale
convinzione nel campo dei credenti e degli increduli. Cosa rara! Lo zio
godeva da vivo di tutta la gloria che si era acquistata, tanto che il signor
Barnum gli chiese se accettava di farsi mettere in mostra negli Stati
dell'Unione a prezzo elevatissimo.
Ma un pensiero o meglio un tormento spuntava in mezzo a tanta
gloria: un fatto rimaneva inesplicabile, quello della bussola; ora, per
uno scienziato, un simile fenomeno misterioso si trasforma in un
supplizio dell'intelligenza. Ma il cielo serbava allo zio una felicità
completa.
www.youfriend.it
234
Un giorno, riordinando una collezione di minerali nel suo studio, vidi
la famosa bussola e la esaminai. Da sei mesi era là nel suo cantuccio,
ignara degli affanni di cui era causa.
A un tratto, quale fu il mio stupore! Gettai un grido e il professore
accorse.
— Che c'è? — domandò. — La bussola!...
— Ebbene?
— Il suo ago indica il sud e non il nord.
— Che dici?
— Osservate; i poli sono invertiti.
— Invertiti!
Lo zio guardò, confrontò e fece tremare la casa con un balzo
altissimo. Che luce veniva a rischiarare contemporaneamente la sua e
la mia mente!
— Così, dunque, — esclamò quando poté parlare, — dal nostro
arrivo al capo Saknussemm, l'ago di questa dannata bussola indicava
il sud invece del nord.
— Evidentemente.
— Ora il nostro errore si spiega ma che fenomeno ha potuto
produrre questo rovesciamento dei poli?
— È semplicissimo.
— Spiegati, ragazzo mio.
— Durante l'uragano sul mare Lidenbrock, quel globo di fuoco che
calamitava il ferro della zattera ha agito semplicemente anche sulla
bussola.
— Ah! — esclamò il professore, scoppiando in una risata, — era
dunque uno scherzo dell'elettricità!
Da quel giorno lo zio fu il più felice degli scienziati ed io il più felice
degli uomini, poiché la mia bella virlandese, abdicando al suo stato di
pupilla, prese posto nella casa di Königstrasse, nella doppia qualità di
nipote e di sposa. È inutile aggiungere che suo zio fu l'illustre professor
Otto Lidenbrock, membro corrispondente di tutte le società
scientifiche, geografiche e mineralogiche delle cinque parti del mondo.